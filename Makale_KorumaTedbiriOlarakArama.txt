BİR KORUMA TEDBİRİ OLARAK ARAMA Yazarın Adı : MEHMET REŞAT KOPARAN Kayseri Hakimi Belge Türü : Makale Eserin Konusu : CEZA VE CEZA USUL HUKUKU KAYSERİ,2006 İÇİNDEKİLER I-GENEL <BR>OLARAK <BR>ARAMA <BR>A-Tanım <BR>B-Aramanın <BR>Konusu <BR>II-ARAMANIN <BR>HUKUKİ <BR>DAYANAKLARI <BR>1.İHAS <BR>2.Anayasa <BR>3.PVSK <BR>4.CMK <BR>III-ARAMA <BR>KARARI <BR>/EMRİ <BR>VE <BR>YERİNE <BR>GETİRİLMESİ <BR>(CMK.119.md.) <BR>A-Arama <BR>Kararı <BR>B-Arama <BR>Emri <BR>1)C.Savcısının <BR>Yazılı <BR>Arama <BR>Emri <BR> 2) Kolluk <BR>Amirinin <BR>Yazılı <BR>Emri <BR>C-Arama <BR>Kararı <BR>veya <BR>Emrinin <BR>İçeriği <BR>D-Arama <BR>Kararı <BR>veya <BR>Emrinin <BR>Yerine <BR>Getirilmesi 1.Genel <BR>Olarak <BR> 2. <BR>Avukat <BR>Bürolarında <BR>Arama <BR> 3. Bilgisayarlarda, <BR>Bilgisayar <BR>Programlarında <BR>ve <BR>Kütüklerinde <BR>Arama <BR>E-Yazılı <BR>Karar <BR>veya <BR>Emir <BR>Olmaksızın <BR>Arama <BR>1-Genel <BR>Olarak <BR>2-Yönetmelikte <BR>sayılan <BR>karar <BR>veya <BR>emir <BR>gerekmeyen <BR>haller.(AÖAY.Md. <BR>8) <BR>F-ARAMANIN <BR>SONA <BR>ERMESİ <BR> 1. <BR>Arama <BR>Sonunda <BR>Yapılacak <BR>İşlemler <BR> 2. Tesadüfen <BR>Elde <BR>Edilen <BR>Deliller <BR>Dolayısıyla <BR>İşlenen <BR>Başka <BR>Bir <BR>Suça <BR>İlişkin <BR>İşlem <BR>IV-Hukuka <BR>Ayıkırı <BR>Arama <BR>Halleri <BR>ve <BR>Sonuçları <BR>A-Genel <BR>Olarak <BR>B-Makûl <BR>Şüphe <BR>Olmaması <BR>C-Arama <BR>Kararı <BR>veya <BR>Emri <BR>Bakımından <BR>1.Arama <BR>Kararı <BR>Bakımından <BR> 2.Arama <BR>Emri <BR>Yönünden <BR> 3.Arama <BR>Kararı <BR>veya <BR>Emrinin <BR>İçeriği <BR>Bakımından <BR>D-Aramanın <BR>Konusu <BR>Bakımından <BR>E-Arama <BR>Zamanı <BR>Bakımından <BR>F-Arama <BR>İşlemi <BR>Bakımından <BR>G-Aranılan <BR>Kişiler <BR>Bakımından <BR>1.Diplomatik <BR>Dokunulmazlığı <BR>Olan <BR>Kişiler <BR>2.Hakim <BR>ve <BR>Savcılar <BR>3.Avukatlar <BR>4 <BR>.Millet <BR>vekilleri <BR>H-Cezai <BR>Sorumluluk <BR>V-ARAMANIN <BR>ÖLÇÜSÜZ <BR>İCRASI <BR>DOLAYISIYLA <BR>TAZMİNAT <BR>HAKKI VI-SONUÇ <BR> I-GENEL OLARAK ARAMA A-Tanım Arama gözle görülemeyen,kulakla işitilemeyen, koklamayla hissedilemeyen(üç temel duyu ile algılanamayan) bir nesnenin veya kişinin araştırılması faaliyetidir.Daha net söylemek gerekirse arama bir araştırma işlemidir. [1] <BR> Suç şüphesi altında bulunan kişi veya kişilerin, ya da bir suçun iz ve delillerinin elde edilmesi için yapılan araştırma faaliyeti konut dokunulmazlığı, özel yaşamın gizliliği ve vücut dokunulmazlığı gibi temel hak ve hürriyetlere müdahale teşkil eden bir koruma tedbiridir. Buna göre, özel hayat İle kamu Otoritesinin çatıştığı arama işlemindeki düzenlemelerin içeriği ve kapsamı, arama yetkisinin kaynağı, yerine getiriliş biçimi, insan hakları sorunu olarak karşımıza çıkabilir . B-Aramanın Konusu Arama işleminin icra edildiği alanlar çeşitli olup, suç şüphesi altındaki kişiler ile suç şüphesi altında olmayan kişilerin üstleri, konutları, konutlarının eklentileri, eşyaları, umuma açık yerler ve sair yerler aramaya konu olabilir.[2] <BR>Arama sıklıkla kişilerin üzerinde ve konutlarda icra edilmektedir. Konutun taşınır veya taşınmaz nitelikte olması, şüpheli veya sanığın konut sayılan yerde hukuka aykırı veya uygun şekilde bulunması sonucu değiştirmez. Arama ister mesken sayılan yerde, ister onun eklentilerinde, isterse kişinin üzerinde, ya da eşyalarında yapılsın kural olarak hakim kararı gerekir. Özellikle kişinin üzerinin aranması, onu inciten, küçük düşüren onurunu rencide eden bir işlem olduğundan mutlaka haklı gerekçelere dayanması ve hukuka uygun olarak icra edilmesi gerekir. CMK.nun 116 (1) maddesi, şüphelinin veya sanığın üstü, eşyası, konutu, işyeri veya ona ait diğer yerlerin aranabileceğini öngörmektedir. Burada özellikle üst kavramı önem kazanmaktadır. Kişinin özel alanının nerede başladığının belirlenmesi aramanın başlangıcını ve sınırlarını da belirlemekte biz yardımcı olacaktır . Kişinin üzerinde bulunan her türlü giysi, aksesuar, peruk, protezler üst kavaramı içindedir ve aramaya konu olabilirler . Üst araması kişinin vücudunun dış yüzeyi ile sınırlı olmak zorundadır. II-ARAMANIN HUKUKİ DAYANAKLARI 1.İHAS Anayasamızın <BR>90/1 ve 2 maddesine göre iç hukukumuzun bir parçası olan İnsan Hakları ve Ana Hürriyetleri Korumaya Dair Avrupa Sözleşmesi temel hak ve hürriyetler noktasında hem Anayasamızı hem de Yasalarımızı etkileyip şekillendiren bir belgedir. Sözleşmenin 8 maddesi özel hayatı,aile hayatını ve konut dokunulmazlığını güvenceye almış ;hangi durumlarda sınırlanacağına dair temel kuralları belirlemiştir. İHAS Madde 8 -Özel hayatın ve aile hayatının korunması 1. Her şahıs hususi ve ailevi hayatına, meskenine ve muhaberatına hürmet edilmesi hakkına maliktir. 2. Bu hakların kullanılmasına resmi bir makamın müdahalesi demokratik bir cemiyette ancak milli güvenlik, amme emniyeti, memleketin iktisadi refahı, nizamın muhafazası, suçların önlenmesi, sağlığın veya ahlakın ve başkasının hak ve hürriyetlerinin korunması için zaruri bulunduğu derecede ve kanunla derpiş edilmesi şartiyle vukubulabilir . 2.Anayasa Halen yürürlükte olan 1982 Anayasası; özel hayatın ,aile hayatının ve konut dokunulmazlığının korunmasını 20 ve 21.md.de sözleşmenin 8 md.ne paralel olarak düzenlemiştir.Ancak başlangıçtaki düzenleme,arama emri bakımından yazılılık koşulunu öngörmediğinden yasal güvenceler yeterince hayata geçirilememiş, böylece keyfi uygulamalar yaygınlığını korumuş,insan haklarının sürekli ihlale uğradığı bir alan olmuştur. Ancak,03.10.2001-4709/5 md.ile yapılan değişiklikle yazılılık şartı getirilmiş,bu aşamadan sonra yapılan yasal düzenlemeler ve yönetmeliklerin hazırlanması çok tartışılan bir hukuki sorun olmuştur. Öyleki, PVSK.nun 9.md.(0308.2002 T. 4471 S.Y.10.md.ile değiştirilerek) Anayasanın 20.ve 21.md.ne uygun hale getirilmiş,buna karşılık CMUK.nun 97.md.deki aykırı düzenleme 5271 S.CMK.nun yürürlüğe girişine kadar geçerliliğini korumuştur[3]. A. Özel hayatın gizliliği AY.MADDE 20 .-Herkes, özel hayatına ve aile hayatına saygı gösterilmesini isteme hakkına sahiptir.Özel hayatın ve aile hayatının gizliliğine dokunulamaz. (Mülga cümle: 3.10.2001-4709/5 md.) (Değişik: 3.10.2001-4709/5 md.) Millî güvenlik, kamu düzeni, suç işlenmesinin önlenmesi, genel sağlık ve genel ahlakın korunması veya başkalarının hak ve özgürlüklerinin korunması sebeplerinden biri veya birkaçına bağlı olarak, usulüne göre verilmiş hakim kararı olmadıkça; yine bu sebeplere bağlı olarak gecikmesinde sakınca bulunan hallerde de kanunla yetkili kılınmış merciin yazılı emri bulunmadıkça; kimsenin üstü, özel kağıtları ve eşyası aranamaz ve bunlara el konulamaz. Yetkili merciin kararı yirmidört saat içinde görevli hakimin onayına sunulur. Hakim, kararını el koymadan itibaren kırksekiz saat içinde açıklar; aksi halde, el koyma kendiliğinden kalkar. B. Konut dokunulmazlığı AY.MADDE 21 .-(Değişik: 3.10.2001-4709/6 md.) Kimsenin konutuna dokunulamaz. Millî güvenlik, kamu düzeni, suç işlenmesinin önlenmesi, genel sağlık ve genel ahlakın korunması veya başkalarının hak ve özgürlüklerinin korunması sebeplerinden biri veya birkaçına bağlı olarak usulüne göre verilmiş hakim kararı olmadıkça; yine bu sebeplere bağlı olarak gecikmesinde sakınca bulunan hallerde de kanunla yetkili kılınmış merciin yazılı emri bulunmadıkça; kimsenin konutuna girilemez, arama yapılamaz ve buradaki eşyaya el konulamaz. Yetkili merciin kararı yirmidört saat içinde görevli hakimin onayına sunulur. Hakim, kararını el koymadan itibaren kırksekiz saat içinde açıklar; aksi halde, el koyma kendiliğinden kalkar. 3.PVSK Aramanın bir türü de ,asayişi , kamu düzenini sağlamak , suç işlenmesinin önlenmesi amacıyla kolluk görevlilerince yapılan önleme aramasıdır. Önleme araması;idari bir işlemdir.Bu konuda karar mercii yine hakimdir.Bu halde mülki makamların arama talebi üzerine ilgili Sulh Ceza Hakimince (kabûl veya redde )karar verilebilir. Bu karar itirazı kabildir. Gecikmesinde sakınca bulunan hallerde ise arama emri verme yetkisi, illerde vali, ilçelerde ise kaymakama aittir. Ancak inceleme konumuz Ceza Muhakemesindeki koruma tedbiri olan adli arama ile sınırlı olduğundan önleme aramasına ayrıntılı olarak değinilmemiş,sadece ilgili yasa maddesi aşağıya alınmakla yetinilmiştir. PVSK <BR>Madde 9 -(Değişik madde: 03/08/2002 -4771 S.K./10. md.) Polis, milli güvenlik ve kamu düzeninin, genel sağlık ve genel ahlakın veya başkalarının hak ve hürriyetlerinin korunması, suç işlenmesinin önlenmesi, taşınması veya bulundurulması yasak olan her türlü silah, patlayıcı madde veya eşyanın tespiti amacıyla usulüne göre verilmişhakim kararı veya bu sebeplere bağlı olarak gecikmesinde sakınca bulunan hallerde mahallin en büyük mülki amirinin vereceği yazılı emirle; A) 2911 sayılı Toplantı ve Gösteri Yürüyüşleri Kanunu kapsamına giren toplantı ve gösteri yürüyüşlerinin yapıldığı yerde veya yakın çevresinde , B) Özel hukuk tüzel kişileri ile kamu kurumu niteliğindeki meslek kuruluşları veya sendikaların genel kurul toplantılarının yapıldığı yerin yakın çevresinde, C) Halkın topluca bulunduğu veya toplanabileceği yerlerde, D) Öğretim ve eğitim özgürlüğünün sağlanması için her derecede öğretim ve eğitim kurumlarının ve 20 nci maddenin ikinci fıkrasının (A) bendindeki koşula uygun olarak girilecek üniversite, bağımsız fakülte veya bağlı kurumların içinde, bunların yakın çevreleri ile giriş ve çıkış yerlerinde, E) Umumi veya umuma açık yerlerde veya öğrenci yurtlarında veya eklentilerinde, F) Yerleşim yerlerinin giriş ve çıkışlarında, G) Her türlü toplu taşıma veya seyreden taşıt araçlarında, Suçun önlenmesi amacıyla kişilerin üstlerini, araçlarını, özel kağıtlarını ve eşyasını arar; suç unsurlarına el koyar ve evrakı ile birlikte Cumhuriyet savcılığına tevdi eder. Ceza Muhakemeleri Usulü Kanunu ile diğer kanunlara göre suç iz, eser, emare veya delillerinin tespiti veya faillerinin yakalanması amacıyla polis tarafından yapılacak aramalar için de usulüne göre verilmiş hakim kararı veya bu sebeplere bağlı olarak gecikmesinde sakınca bulunan hallerde, diğer kanunlarda yetkili kılınmış merciin yazılı emri bulunmalıdır. 5680 sayılı Basın Kanunu kapsamına giren basılı eserlerin arama ve zaptı, genel hükümlere tabidir. 4.CMK a)Genel Olarak 5271 Sayılı CMK, 1412 sayılı CMUK'nun <BR>94. ve 95.md. ne paralel,ancak daha açık ifadelerle,şüpheli veya sanıkla ilgili aramaları ve diğer kişilere yönelik aramaları ayrıntılı olarak düzenlemiştir. b)Sanık veya Şüphelinin Aranması Madde 116 -(1) Yakalanabileceği veya suç delillerinin elde edilebileceği hususunda makul şüphe varsa; şüphelinin veya sanığın üstü, eşyası, konutu, işyeri veya ona ait diğer yerler aranabilir. CMK. nun 116.md. ne göre, yakalanabileceği veya suç delillerinin elde edilebileceği hususunda makûl şüphe varsa, şüphelinin veya sanığın üstü, eşyası, konutu, işyeri veya ona ait diğer yerler aranabilir. Görüldüğü üzere, 1412 sayılı CMUK'un (md.94)'deki"umulan haller" kavramı yerine, yeni kanunda, "makûl şüphe" ibaresi konulmuştur. Makûl şüphe kavramı, yoruma ve takdir yetkisini kullanmaya açık esnek bir kavramdır. Adli ve Önleme Aramaları Yönetmeliğinin 6.md.deki tanıma göre: "makûl şüphe, hayatın akışına göre somut olaylar karşısında genellikle duyulan şüphedir. Makul şüphe, aramanın yapılacağı zaman, yer ve ilgili kişinin veya onunla birlikte olanlarındavranış tutum ve biçimleri, kolluk memurunun taşındığından şüphe ettiğieşyanın niteliği gibi sebepler göz önünde tutularak belirlenir. Makul şüphede, ihbar ve şikayeti destekleyen emarelerin var olması gerekir. Belirtilen konularda şüphenin somut olgulara dayanması şarttır. Arama sonunda belirli bir şeyin bulunacağını veya belirli bir kişinin yakalanacağını öngörmeyi gerektiren somut olgular mevcut bulunmalıdır." Örnek olarak; oto hırsızlığı suçundan dolayı sabıkalı olmak, tek başına aranmak için makul şüpheyi oluşturmaz iken, bu kimsenin uygun olmayan bir saatte araba parkında görülmesi, bu şüpheyi oluşturur. c)Diğer Kişilerin Aranması CMK. Madde 117 -(1) Şüphelinin veya sanığın yakalanabilmesi veya suç delillerinin elde edilebilmesi amacıyla, diğer bir kişinin de üstü, eşyası, konutu, işyeri veya ona ait diğer yerler aranabilir. (2) Bu hallerde aramanın yapılması, aranılan kişinin veya suçun delillerinin belirtilen yerlerde bulunduğunun kabul edilebilmesine olanak sağlayan olayların varlığına bağlıdır. (3) Bu sınırlama, şüphelinin veya sanığın bulunduğu yerler ile, izlendiği sırada girdiği yerler hakkında geçerli değildir. CMK. nun 117.md. uyarınca, şüphelinin veya sanığın yakalanabilmesi [4] <BR>veya suç delillerinin elde edilebilmesi amacıyla, diğer bir kişinin de üstü, eşyası, konutu, işyeri veya ona ait diğer yerler aranabilir. Maddede bu hallerde aramanın yapılması , aranılan kişinin veya suçun delillerinin belirtilen yerlerde bulunduğunun kabul edilebilmesine olanak sağlayan olayların varlığına bağlı tutulmuştur. Ancak bu sınırlamanın, şüphelinin veya sanığın bulunduğu yerler ile izlendiği sırada girdiği yerler hakkında geçerli olmadığı da ifade edilmiştir. Örneğin, suçüstü halinin söz konusu olduğu sıcak takipte, şüphelinin üçüncü bir kişinin konutuna girmesi ve/veya suç eşyasını veya diğer bir delili üçüncü kişinin konutuna veya eklentisine atması halinde buralarda da arama yapılması mümkündür. Kuşkusuz, arama kararı veya emrinin, meskenin aranması ile birlikte orada bulunan kişilerin üzerlerinin de aranmasını kapsaması halinde, bunlara yönelik olarak da arama gerçekleştirilebilir. Ancak, aranılan şeyin o sırada konutta bulunanların üzerlerinde saklanmış olması maddeten imkansız ise, kolluğun o kişilerin de üzerlerini araması, insan haklarına ve kanuna aykırıdır. d)Gece Yapılacak Arama CMK. Madde 118 -(1) Konutta, işyerinde veya diğer kapalı yerlerde gece vaktinde arama yapılamaz (2) Suçüstü veya gecikmesinde sakınca bulunan haller ile yakalanmış veya gözaltına alınmış olup da firar eden kişi veya tutuklu veya hükümlünün tekrar yakalanması amacıyla yapılan aramalarda, birinci fıkra hükmü uygulanmaz CMK.nun 118.md.si CMUK(md.96/1)'da olduğu gibi, kural olarak geceleyin [5] <BR>konutta, işyerinde veya diğer kapalı yerlerde arama yapılamayacağını hükme bağlamış veancak suçüstü veya gecikmesinde sakınca bulunan haller [6] <BR>ile yakalanmış veya gözaltına alınmış olup da firar eden kişi veya tutuklu veya hükümlünün tekrar yakalanması amacıyla yapılan aramalar bakımından buna izin vermiştir. [7] <BR>Maddeden de anlaşılacağı gibi, firar eden yakalanan veya gözaltına alınan kimsenin yakalanması amacıyla da geceleyin konut dahil kapalı yerlerde arama yapılması mümkün hale getirilmiştir. III-ARAMA KARARI /EMRİ VE YERİNE GETİRİLMESİ (CMK.119.md.) A-Arama Kararı Arama kararı verme yetkisi Anayasanın <BR>20 ve 21. mad.deki düzenlemeye bağlı olarak usulünce yetkilendirilmiş hakime aittir. Soruşturma evresinde karar verme yetkisi Sulh Ceza Hakimine aittir. Kovuşturma evresinde ise, ilgili hakim veya mahkemedir. CMK. Madde 119 -(1) (Değişik fıkra: 25/05/2005-5353 S.K./15.mad) Hakim kararı üzerine veya gecikmesinde sakınca bulunan hallerde Cumhuriyet savcısının, Cumhuriyet savcısına ulaşılamadığı hallerde ise kolluk amirinin yazılı emri ile kolluk görevlileri arama yapabilirler. Ancak, konutta, işyerinde ve kamuya açık olmayan kapalı alanlarda arama, hakim kararı veya gecikmesinde sakınca bulunan hallerde Cumhuriyet savcısının yazılı emri ile yapılabilir. Kolluk amirinin yazılı emri ile yapılan arama sonuçları Cumhuriyet Başsavcılığına derhal bildirilir. (2) Arama karar veya emrinde; a) Aramanın nedenini oluşturan fiil, b) Aranılacak kişi, aramanın yapılacağı konut veya diğer yerin adresi ya da eşya, c) Karar veya emrin geçerli olacağı zaman süresi, Açıkça gösterilir. (3) Arama tutanağına işlemi yapanların açık kimlikleri yazılır. ... (4) Cumhuriyet savcısı hazır olmaksızın konut, işyeri veya diğer kapalı yerlerde arama yapabilmek için o yer ihtiyar heyetinden veya komşulardan iki kişi bulundurulur. (5) Askerî mahallerde yapılacak arama, ... Cumhuriyet savcısının istem ve katılımıyla askerî makamlar tarafından yerine getirilir. Soruşturma evresinde kural olarak ilgili Cumhuriyet Savcısının gerekçeli talebi üzerine arama kararı verilebilir. İstisnai olarak, suçüstü hali ile gecikmesinde sakınca bulunan hallerde,Cumhuriyet savcısına erişilemiyorsa veya olay genişliği itibarıyla Cumhuriyet savcısının iş gücünü aşıyorsa, sulh ceza hakimi de bütün soruşturma işlemlerini yapabilir.(CMK.163 (1) ) Bu durum da soruşturmayı üstlenen Sulh Ceza Hakimi kendiliğinden arama kararı verebilir. Buna karşılık kovuşturma evresinde ise talep üzerine veya resen ilgilin hakim veya mahkemece karar verilir. B-Arama Emri 1)C.Savcısının Yazılı Arama Emri 1412 sayılı Ceza Muhakemeleri Usulü Kanunu'ndan(m.97/1) farklı olarak, Yeni Ceza Muhakemesi Kanununa göre (md.119/1), ancakhakim kararı üzerine veya gecikmesinde sakınca bulunan hallerdeCumhuriyet savcısının yazılı emri ile ya da Cumhuriyet savcısına ulaşılamadığı hallerde ise kolluk amirinin yazılı emri kolluk görevlileri arama yapabilirler. Böylece arama, belirli bir şekilde yargısal güvenceye bağlanmış; kişi hak ve hürriyetlerinin teminatını oluşturan yargıç kararı kural olarak istenmiştir. Soruşturmanın çabuk yapılabilmesinin bir gereği olarak, gecikmesinde sakınca olan hallerde Cumhuriyet Savcısının, ya da Cumhuriyet savcısına ulaşılamadığı hallerde ise kolluk amirinin yazılı emri yazılı emriyle de aramanın gerçekleştirilebilmesi kabul edilmiştir. Buna karşılık, Adli ve Önleme Aramaları Yönetmeliğinin <BR>7/4.maddesinde öngörülen Cumhuriyet Savcısının aramaya ilişkin yazılı emrinin 24 saat içinde görevli hakimin onayına sunulması hususuna ise haklı olarak yer verilmemiştir [8] <BR>. Zira, hazırlık soruşturmasında Cumhuriyet savcısına inisiyatif tanınmıştır. Kanunda, aramanın şüpheli ve sanık ile diğer kişilere yönelik olması arasında bir ayrım gözetilmemiştir. Başka bir deyişle, tüm bu hallere ilişkin arama bakımından hakim kararı veya Cumhuriyet savcısının yazılı emri gerekli sayılmıştır. 2) Kolluk Amirinin Yazılı Emri Soruşturma evresinin asli amiri yetkili C.Savcısıdır. Kolluk makam ve memurlarının konumu soruşturma işlemlerinde C.Savcısına yardımcı olmaktır. (CMK'nun <BR>160(1),(2).md.) AY'nın <BR>20/2 ve 21/2. maddelerinde öngörülen "kanunla yetkili kılınmış merci" den maksat soruşturma evresinde C.Savcısıdır. Bununla birlikte arama konusunda sadece C.Savcısına yazılı arama emri verme yetkisi tanınmışken, bazı çevrelerin baskı ve talepleriyle C.Savcısına ulaşılamayan durumlarda kolluk amirine de yazılı arama emri verme yetkisi verilmiştir. Ancak kolluk amirinin yetkisi, konut, işyeri ve kamuya açık olmayan kapalı alanlar dışında kalan yerler ve kişilerle sınırlıdır.( 25.5.2005 T.5353 S.Y.nın <BR>15. md. ile değişik 119(1)md.) C-Arama Kararı veya Emrinin İçeriği Arama kararı veya emrinde; aramanın nedenini oluşturan fiil, aranılacak kişi, aramanın yapılacağı konut veya diğer yerin adresi ya da eşya, karar veya emrin geçerli olacağı zaman süresi açıkça belirtilir .(Yeni CMK <BR>md.119/2) Arama konusunda yazılılık ilkesinin benimsenmesi, kişi hürriyeti, kişi dokunulmazlığı, konut dokunulmazlığı gibi temel hak ve hürriyetler açısından bir güvenceyi teşkil etmektedir. Zira yazılı bir karar veya emir olmamasına rağmen, böyle bir karar varmışçasına yapılan bir arama dürüst işlem ilkesine aykırıdır. Yazılılık şartına uyulmaksızın yapılacak arama, hukuka aykırı olacağından, aramayla elde edilen delillerde hukuka aykırı olacak ve hükme dayanak olamayacaktır. Ayrıca TCK'nun <BR>120. ve 116.md. deki haksız arama ve konut dokunulmazlığının ihlali suçları da gerçekleşecektir. Diğer yandan, yeni kanunda söz konusu arama kararı veya emrinin aranılacak kişiye verileceği hususunda bir açıklık bulunmamaktadır. Gerçi, arama sonunda aramaya maruz kalan kişiye istem halinde bir belge verilebileceği yeni kanunda da (md.121/1) belirtilmektedir. Uygulamada da çoğu kez bunun arama emrinin bir kopyasının ilgiliye teslimi şeklinde gerçekleştiği ifade edilmektedir Kuşkusuz, arama tutanağında hakim kararının mevcut olup olmadığı ve gecikmesinde sakınca durumunun bulunup bulunmadığı hususlarına yer verilmesi nedeniyle, bu tutanak haksız aramanın varlığında ispat aracı olarak kullanılabilecektir. Ancak arama kararı veya yazılı arama emrinin ilgiliye gösterilmesi gereklidir Bu durumun da arama öncesi olması önemlidir. Arama işleminin başlangıcında zorunlu durumlar nedeniyle olmasa bile, bunun sonrasında mutlaka, hakimin arama kararının veya Cumhuriyet savcısının yazılı emrinin bir nüshası, hakkında arama işlemi yapılan kişiye verilmelidir. Zira Cumhuriyet savcısının, adli kolluk görevlilerine emirlerini yazılı, acele hallerde ise sözlü olarak vereceği, Yeni Ceza Muhakemesi Kanununun <BR>161/3.maddesinde açıkça ifade edilmektedir. O halde, Cumhuriyet savcısı tarafından e-mail ve cep telefonu mesajı gibi şekillerle verilen emirler, arama sona erinceye kadar yazılı hale dönüştürülmelidir. Ekleyelim ki, arama kararı dosya üzerinden verilir. [9] <BR>Hakimin verdiği bu karara da itiraz edilebilir. Ancak itirazın yapılması, kural olarak aramayı durdurmaz. Buna karşılık, aramaya mahkeme tarafından karar verilmişse, bu takdirde mahkeme kararlarına itiraz yolu kapalı olduğundan, ancak son kararla birlikte temyiz yoluna başvurulabilir(CMK <BR>md.267, 268, 269). Keza, arama kararına karşı kanun yararına bozma yoluna da gidilebilir.(Yeni CMK <BR>md.309) [10] <BR> D-Arama Kararı veya Emrinin Yerine Getirilmesi 1.Genel Olarak Cumhuriyet savcısı hazır olmaksızın konut, işyeri veya diğer kapalı yerlerde arama yapabilmek için, o yer ihtiyar heyetinden veya komşulardan iki kişi bulundurulur .(CMK md119/4) Bu kişiler, doktrinde işlem tanığı olarak adlandırılmaktadır.CMUK(md.97/2)'dan farklı olarak "hakim hazır bulunmaksızın" ibaresine yer verilmemiştir. Zira uygulamada hakimlerin aramada hazır bulunması çok istisnai bir durumdur. Askerî mahallerde yapılacak arama ise, hakim veya Cumhuriyet savcısının istem ve katılımıyla askeri makamlar tarafından yerine getirilir. (CMK <BR>md.119/5) Bu düzenleme, 1412 sayılı CMUK'un <BR>97/son maddesiyle örtüşmektedir. CMK, aramada hazır bulunabilecek kişiler konusunda eski CMUK (md.98) ile benzerlik taşımakla birlikte, bazı yeni hükümler de içermektedir. Gerçekten, bu kanuna göre, (md.120/1,2) aranacak yerlerin sahibi veya eşyanın zilyedi aramada hazır bulunabilir; kendisi bulunmazsa temsilcisi veya ayırt etme gücüne sahip hısımlarından biri veya kendisiyle birlikte oturmakta olan bir kişi veya komşusu hazır bulundurulur . 117 inci maddenin birinci fıkrasında gösterilen, yani şüpheli ve sanık dışındaki diğer kişilere yönelik arama hallerinde zilyet ve bulunmazsa yerine çağrılacak kişiye, aramaya başlamadan önce aramanın amacı hakkında bilgi verilir. Aramanın amacının bildirilmemesi veya eksik yahut yanlış bildirilmesi halinde arama hukuka aykırı olur. Nitekim Amerikan Yüksek Mahkemesi, yeterli bilgi vermeme veya hile yoluna başvurarak kapının arkasından alçak sesle polis olduğunu bildirdikten sonra eve zorla girme durumlarının hukuka aykırı olduğunu belirtmiştir. Diğer yandan, yeni kanunda (md.120/3) kişinin avukatının aramada hazır bulunmasına engel olunamaz şeklinde bir düzenlemeye yer verilmesi, arama hukuku açısından çok önemli bir gelişmedir. CMK'nun yürürlüğe girmesinden önce CUMK'da açıkça öngörülmediği için avukatın hazır bulunması kabul edilmemekteydi.[11] <BR>Bu düzenleme, avukatın yargının kurucu unsurlarından olan bağımsız savunmayı temsil etmesinin (Av.K. md.1/2) dolaylı bir sonucudur. Gerek C.Savcılığı, gerekse kolluk makam ve memurları avukatların görevlerinin yerine getirilmesini engellememek ve yardımcı olmak zorundadır. (Av.K.md..2/3) Avukatların soruşturma evresine etkin katılımı İHAS.6.md.de güvence altına alınansilahların eşitliği ilkesinin de bir gereğidir. [12]. Buna göre, şüpheli veya sanığın avukatı, arama konusunda kendisine önceden haberdar edilme hakkı olmaksızın, hazır bulunma yetkisine sahiptir. 2. Avukat Bürolarında Arama Yeni Ceza Muhakemesi Kanununun <BR>130.maddesi ile avukat bürolarında arama ve elkoyma özel hükümlere tabi tutulmak suretiyle güvence altına alınmıştır. Avukat büroları ancak mahkeme kararı ile ve kararda belirtilen olayla ilgili olarak Cumhuriyet savcısının denetiminde aranabilir. Baro başkanı veya onu temsil eden bir avukat aramada hazır bulundurulur. Arama sonucu el konulmasına karar verilen şeyler bakımından bürosunda arama yapılan avukat, baro başkanı veya onu temsil eden avukat, bunların avukat ile müvekkili arasındaki meslekî ilişkiye ait olduğunu öne sürerek karşı koyduğunda, bu şey ayrı bir zarf veya paket içerisine konularak hazır bulunanlarca mühürlenir ve bu konuda gerekli kararı vermesi, soruşturma evresinde sulh ceza hakiminden ve kovuşturma evresinde hakim veya mahkemeden istenir. Yetkili hakim elkonulan şeyin avukatla müvekkili arasındaki meslekî ilişkiye ait olduğunu saptadığında, elkonulan şey derhal avukata iade edilir ve yapılan işlemi belirten tutanaklar ortadan kaldırılır. Bu fıkrada öngörülen kararlar, yirmi dört saat içinde verilir. Benzer bir düzenleme, avukatların meslek sırrı yükümlülüğünün bulunması[13] <BR>ve savunma hakkının bir gereği olarak, Av.K'nun 58.mad.de yer almaktadır. Buna göre, avukatların avukatlık veya Türkiye Barolar Birliği ya da baroların organlarındaki görevlerinden doğan veya görev sırasında işledikleri suçlardan dolayı haklarında soruşturma, Adalet Bakanlığının vereceği izin üzerine, suçun işlendiği yer Cumhuriyet savcısı tarafından yapılır. Avukat yazıhaneleri ve konutları ancak mahkeme kararı ile ve kararda belirtilen olayla ilgili olarak Cumhuriyet savcısının denetiminde ve baro temsilcisinin katılımı ile aranabilir . Avukatlık Kanunundan farklı olarak arama bakımından görevle bağlantılı olarak görev dolayısıyla veya görev sırasında şeklindeki bir ayrım, CMK'nda öngörülmemiştir. Bu yüzden, avukatların işledikleri görevle bağlantılı olmayan kişisel suçlar bakımından CMK'un genel kuralları geçerli olacaktır. 3. Bilgisayarlarda, Bilgisayar Programlarında ve Kütüklerinde Arama Bilgisayar ve dolayısıyla internet üzerinden gerçekleşen suçların bilgisayar verilerinden işlendiğinin ortaya çıkarılması bakımından bu verilerin elde edilmesi ve iletişimin dinlenmesi yoluna gitmek gerekmektedir. Nitekim bu hususta ülkemizin henüz imzalamadığı Siber Suç Sözleşmesinde birtakım koruma tedbirleri öngörülmektedir. Bu tedbirler şunlardır:1-Depolanmış bilgisayar verilerinin hızlı biçimde korunması, 2-Trafik verilerinin hızlı biçimde korunması ve kısmen açıklanması, 3-Üretim emri, 4-Depolanmış bilgisayar verilerinin aranması ve bunlara el koyma, 5-Trafik verilerinin anında/gerçek zamanlı toplanması, 6-İçerik verilerinin yolunun kesilip ele geçirilmesi. Bu tedbirlere, insan hak ve hürriyetlerine saygı ve orantılılık ilkesi gereğince başvurulabilmelidir. İnternet ve bilgisayar ortamında işlenen suçlara ilişkin olarak soruşturma ve kovuşturma usullerinin yasalarda detaylı bir şekilde düzenlenmesi ve tüm usuli işlemlerin yargıç kararına bağlı kılınarak yargı denetiminde hukuksal güvenceye kavuşturulması amacıyla CMK'nda, bilgisayarlarda, bilgisayar programlarında ve kütüklerinde aramaya ilişkin hükümler konulmuştur. Gerçekten, bir suç dolayısıyla yapılan soruşturmada, başka surette delil elde etme imkanının bulunmaması halinde, Cumhuriyet savcısının istemi üzerine şüphelinin kullandığı bilgisayar ve bilgisayar programları ile bilgisayar kütüklerinde arama yapılmasına, bilgisayar kayıtlarından kopya çıkarılmasına, bu kayıtların çözülerek metin haline getirilmesine hakim tarafından karar verilir. (CMK <BR>md.134 (1))Uygulamada önceleri Cumhuriyet savcıları ile kolluğun hakim kararı olmaksızın gerçekleştirebildikleri böyle durumlar, artık, yargıç güvencesine bağlanmıştır. E-Yazılı Karar veya Emir Olmaksızın Arama 1-Genel Olarak Aramada karar veya emir haller CMK'nda sayılmayıp yönetmelikle düzenlenmiştir. Karar veya emir aranmayan hallerin varlığı kusursuzluk veya hukuka uygunluk sebepleri ile izah edilebilir. Unutulmamalıdır ki; hukuka uygunluk sebeplerinin varlığı, bir eylemin tüm hukuk daları bakımdan uygunluğunu sonuçlar. Buna karşılık kusursuzluk sebepleri sadece ceza sorumluluğunu ortadan kaldırırken, özel hukuk bağlamındaki sorumluluk devam etmektedir. a)Hukuka Uygunluk sebepleri şunlardır . aa-Kanun hükmünü icra .(TCK.md.24(1)) bb-Meşru Savunma .(TCK. md 25(1)) cc-Hakkın İcrası. (TCK. md 26(1)) dd-İlgilinin Rızası. (TCK. md 26(2)) b)Arama işleminde ceza sorumluluğunu ortadan kaldırabilecek kusursuzluk sebepleri şunlardır. aa-Hukuka aykırı fakat bağlayıcı emrin yerine getirilmesi.(TCK. md.24(2)) bb-Zorunluluk hali. (TCK. md. 25(2)) cc-Hata. (TCK. md. 30(1)) Hata, şartların varlığı halinde, kastı ortadan kaldırır. Polis eğer eline aldığı arama kararının hukuka aykırı olduğunu bilmiyorsa ve iyi niyetle hareket ediyorsa, bu karara dayanarak yaptığı aramadan elde edilen deliller hukuka uygun olur.[14] <BR> 2-Yönetmelikte sayılan karar veya emir gerekmeyen haller.(AÖAY.Md. 8) a) Hakkında tutuklama kararı veya yakalama emri veya zorla getirme kararı bulunan kişi ile hakkında gıyabî tutuklama kararı verilen kaçak yakalandığında üstünde, yakalanması amacıyla konutunda, işyerinde, yerleşim yerinde, bunların eklentilerinde ve aracında yapılacak aramalarda, b) Hakim kararı veya Cumhuriyet savcısının (yada kolluk amirinin)yazılı emri ile veya kolluk tarafından doğrudan yakalanan kişinin, kendisine, başkalarına veya yakalama işlemini yapan kolluk görevlilerine zarar vermesini önlemek amacıyla yapılacak kaba üst aramasında, [15] <BR> c) Gözaltına alınan kişinin, nezarethaneye konmadan önce yapılan üst aramasında, d) Herhangi bir sebeple hukuka uygun şekilde yakalandıktan sonra kolluk güçlerinin elinden kaçmakta olan kişilerin veya işlenmekte olan veya henüz işlenmiş olan veya pek az önce işlendiğini gösteren belirtilerin olduğu suçun failinin yakalanması amacıyla takibi sırasında girdikleri araç, bina ve eklentilerinde yakalanması amacıyla yapılacak aramalarda , e)-aa ) 4926 sayılı Kaçakçılıkla Mücadele Kanununun 17 nci maddesinin ikinci fıkrası kapsamında, kaçak eşya, her türlü silah, mühimmat, patlayıcı ve uyuşturucu maddelerin bulunduğu şüphe edilen her türlü kap, ambalaj veya taşımaya yarayan diğer araçlarda hemen yapılan aramalarda, bb ) 4926 sayılı Kaçakçılıkla Mücadele Kanununun 17 nci maddesinin altıncı fıkrası kapsamında gümrük salonları ve gümrük kapılarında kaçak eşya sakladığından kuşkulanılan kişilerin gümrük kontrolü amacıyla gümrük görevlilerince aranmasında ; cc ) 4926 sayılı Kaçakçılıkla Mücadele Kanununun 18 inci maddesinin ikinci fıkrası kapsamında, 27/10/1999 tarihli ve 4458 sayılı Gümrük Kanunu gereğince belirlenen kapı ve yollardan başka yerlerden gümrük bölgesine girmek, çıkmak veya geçmek ve bu yerlerde rastlanacak kişi ve her nevi taşıma araçlarının yetkili memurlar tarafından durdurulmasında ve bu kişilerin eşya, yük ve üzerleri ile varsa taşıma araçlarının aranmasında, f) 5237 sayılı Türk Ceza Kanununun 24.maddesindeki kanunun hükmü ve amirin emrini yerine getirme, 25. maddesindeki meşru savunma ve zorunluluk hali ve 26 ncı maddesindeki hakkın kullanılması ve ilgilinin rızası ile diğer kanunların öngördüğü hukuka uygunluk sebepleri ve suçüstü halinde yapılan aramalarda, toplum için veya kişiler bakımından hayatî tehlikeyi ortadan kaldırmak amacıyla veya kapalı yerlerden gelen yardım çağrıları üzerine, konut, işyeri ve yerleşim yeri ile eklentilerine girmek için , Karar veya emir aranmaz. Ancak; İlginin rızasının hukuka uygunluk sebebi olması için rızanın özgür iradeye dayanması, rıza açıklayanın buna ehil olması, fiilden önce (en geç fiil işlenir iken) açıklanmış olması gerekir. Buna göre aramada ilgilinin (suç şüphesi altındaki kişinin ) rızasının bir hukuka uygunluk sebebi olarak gösterilmesi kanaatimce(İHAS 6/2 md.ile güvence altına alınan masumiyet karinesi karşısında ) mümkün değildir. [16] <BR>Zira masumiyet karinesi kişinin kendi aleyhine olan delilleri ortaya koymama hakkını güvence altına alan bir ilkedir. Dolayısıyla suçun ispatı kamu makamlarına (savcılık -kolluk ) düşen bir görevdir. Rızanın aramaya dayanak kılınması, rızanın temini konusunda hileli yollara, hatta iradesini doğrudan doğruya baskı altına alma yönündeki kolluk davranışlarını özendirebilecek niteliktedir. F-ARAMANIN SONA ERMESİ 1. Arama Sonunda Yapılacak İşlemler Arama sonunda, arama tutanağına işlemi yapanların açık kimlikleri yazılır. Arama sonucunda bazı eşyaya elkoyma söz konusu olduğunda 127. maddesinin birinci fıkrası hükmü uygulanır.(CMK md.119/3) Yani bu takdirde, kolluk görevlileri ancak hakim kararı üzerine veya gecikmesinde sakınca bulunan hallerde Cumhuriyet savcısının yazılı emriyle elkoyma işlemini yapabilirler. Aramanın sonunda hakkında arama işlemi uygulanan kimseye istemi üzerine aramanın 116. ve 117.maddelere göre yapıldığını ve 116.md.de gösterilen durumda soruşturma veya kovuşturma konusu fiilin niteliğini belirten bir belge ve istemi üzerine elkonulan veya koruma altına alınan eşyanın listesini içeren bir defter ve eğer şüpheyi haklı kılan bir şey elde edilmemiş ise bunu belirten bir belge verilir. (CMK <BR>md.121/1) Söz konusu bu belgelerde, hakkında arama işlemi uygulanan kimsenin, elkonulan eşyanın mülkiyetine ilişkin görüş ve iddialarına da yer verilir. Koruma altına alınan veya elkonulan eşyanın tam bir defteri yapılır ve bu eşya resmî mühürle mühürlenir veya bir işaret konulur. (CMK md.121/2,3) Görüldüğü üzere, madde metinde açıkça, hakkında arama işlemi uygulanan kimsenin, elkonulan eşyanın mülkiyetine ilişkin görüş ve iddialarına yer verilmesinin öngörülmesi dolayısıyla kişinin kendisini savunma hakkı benimsenmiştir. Zira, bir kişinin elkonulan eşyanın kendisine ait olmadığını veya başkasına ait olduğunu belirtmesi, savunma hakkının kapsamı içinde değerlendirilmektedir. Ceza Muhakemesi Kanununda (md.122), hakkında arama işlemi uygulanan kimsenin belge veya kağıtlarını inceleme yetkisinin, Cumhuriyet savcısı ve hakime ait olduğu; belge ve kağıtların zilyedi veya temsilcisinin bunlara kendi mührünü de koyabileceği veya imzasını atabileceği; ileride mührün kaldırılmasına ve kağıtların incelenmesine karar verildiğinde bu işlemin yapılmasında hazır bulunmak üzere, zilyedin veya temsilcisinin ya da müdafiin veya vekilin çağrılacağı; çağrıya uyulmadığında gerekli işlem yapılacağı ve inceleme sonucu soruşturma veya kovuşturma konusu suça ilişkin olmadığı anlaşılan belge veya kağıtların ilgilisine geri verileceği belirtilmiştir. Maddeden anlaşılacağı gibi, 1412 sayılı CMUK(md.102)'dan farklı olarak Cumhuriyet savcısına da kağıt ve belgeleri inceleme yetkisi verilmiş, bunun için zilyedin rızasına gerek görülmemiştir. Buna karşılık, kolluk görevlilerine ise, zilyedin rızasıyla dahi olsa belge ve kağıtları inceleme yetkisi tanınmamıştır. 2. Tesadüfen Elde Edilen Deliller Dolayısıyla İşlenen Başka Bir Suça İlişkin İşlem Bu hususta, 1412 sayılı CMUK(md.100)'dan farklı şekilde ve daha geniş bir ölçüde bir düzenleme öngörülmüştür. Gerçekten, Ceza Muhakemesi Kanununa <BR>göre(md.138), arama veya el koyma koruma tedbirlerinin uygulanması sırasında, yapılmakta olan soruşturma veya kovuşturmayla ilgisi olmayan ancak, diğer bir suçun işlendiği şüphesini uyandırabilecek bir delil elde edilirse; bu delil muhafaza altına alınır ve durum Cumhuriyet savcılığına derhal bildirilir. Bu hüküm, bilgisayarlarda, bilgisayar programlarında ve kütüklerinde arama, kopyalama ve elkoyma bakımından da geçerlidir. Yine, bu maddenin 2.fıkrası uyarınca, bu durum telekomünikasyon yoluyla yapılan iletişimin denetlenmesi sırasında olursa, ancak 135.maddenin altıncı fıkrasında sayılan suçlardan birinin işlendiği şüphesini uyandırabilecek bir delil elde edilirse aynı işlem yapılır. Bu nedenle, bu düzenleme, sadece Yeni CMK'nun <BR>135/6.md.deki suçlarla sınırlı olup, diğer suçlara yönelik olarak genişletilemez; aksi takdirde delil yasakları kapsamına girecek ve ispat bakımından geçerli sayılmayacaktır. CMK'na göre,"yüklenen suç hukuka uygun bir şekilde elde edilmiş her türlü delille ispat edilebilir". (md.217(2)) IV-Hukuka Ayıkırı Arama Halleri ve Sonuçları A-Genel Olarak Suç şüphesi altındaki kişilerin veya sanıkların hem kedilerini suçtan korumak istemeleri hem de delilleri gizlemek hatta yok etmek istemeleri insan doğasının bir sonucudur. Caza Yargılamasının amacı ise hukuka uygun yöntem ve delillerle suç işleyen kişileri tespit etmek yargılamak ve mahkûm etmektir. Ceza Yargılaması hukuku, diğer bir ifade ile insan haklarının uygulama hukukudur. B-Makûl Şüphe Olmaması Arama işleminin yapılmasının en önemli şartı bir suç işlendiği veya suç delili elde edilebileceği yönündeki şüphenin varlığıdır. Yasanın aradığı makûl şüphenin bulunmaması halinde arama yapılamayacağı gibi elde edilen delillerde yasak delil kategorisine girecektir. Anayasa Mahkemesi de CMUK'un <BR>94 maddesinin iptali istemi üzerine verdiği bir kararında arama yapılabilmesi için ,gerekli olan şüphenin bazı olgulara dayanması ve bazı makûl şüphe sebeplerinin bulunması gerektiği görüşünü belirtmiştir.[17] <BR> Bir arama kararı verilirken, muhbir beyanına dayanılacaksa, bu takdirde tutanakta muhbirin güvenilir bir kişi olup olmadığı açıklanmalı ve muhbirin verdiği bilgiler makûl şüpheye dayanmalı (şüpheyi içermeli) ve bu karar bağımsız bir hakim tarafından verilmelidir. [18] <BR> Hakim arama kararını verirken kendisine sunulan bilgilerin tamamını değerlendirecektir. Muhbirin güvenilir bir kişi olup olmadığına bakarak ve ayrıca hakim buna kendi bilgisini de ilave edecektir [19] <BR> Arama işlemi, özel hayatın gizliliği ve konut dokunulmazlığı gibi anayasal güvence altındaki hakları ihlal ettiğine göre makul şüphe şartının aranması yerindedir. Hayatın olağan akışı içinde somut olgulara dayanmayan bir şüpheye dayanılarak arama yapılması hukuka aykırı sayılmalı,elde edilen delillerde hükme dayanak alınmamalıdır. C-Arama Kararı veya Emri Bakımından 1.Arama Kararı Bakımından Yukarıda da izah edildiği üzere, arama kararı verme yetkisi sadece hakime tanınıştır. Yetkili hakimden maksat, soruşturma evresinde sulh ceza hakimi, kovuşturma evresinde ise yargılama yetkisini kullanan hakimdir. Dolayısıyla yetkili ve görevli olmayan bir hakimden alınacak arama kararının varlığı halinde dahi yapılacak arama hukuka aykırı olacaktır. 2.Arama Emri Yönünden a) Yetkili C.Savcısının Yazılı Arama Emri Soruşturma evresinde kanunla yetkili kılınan merci CMK.nun 160(1),(2) md.sine göre C.Savcısıdır. Dolayısıyla yetkili C.Savcısından alınmayan bir yazılı arama emri varsa, arama işlemi yinede hukuka aykırı olacaktır. b)Kolluk Amirin Yazılı Arama Emri 5271 S.CMK'un <BR>119.md. de ,5353 S.Y. değişiklik yapılarak kolluk amirlerine de sınırlı şekilde yazılı arama emri verme yetkisi tanınırken ,amir kavramı tanımlanmamıştır. Üstelik yönetmelikte de bu yönde düzenleme mevcut değildir. Kanaatimizce kolluk amirinden maksat kendi teşkilat kanunundaki hiyerarşik yapıya göre mahallinde en üst düzeydeki yetkili olarak düşünülmelidir. Çok istisnai durumda kullanılacak olan bu yetkinin yardımcı veya daha alt birim amirlerince kullanılması hukuka aykırı olacaktır. Ancak, konutta, işyerinde ve kamuya açık olmayan kapalı alanlarda arama, hakim kararı veya gecikmesinde sakınca bulunan hallerde Cumhuriyet savcısının yazılı emri ile yapılabileceğinden, kolluk amirinin sınırlıdır. Bu sınırlamaya uyulmaksızın verilen aram emri de hukuka aykırı olacaktır. 3.Arama Kararı veya Emrinin İçeriği Bakımından Arama karar veya emrinde aranacak yerler, kişiler, nesneler, zaman dilimi, süre ile armaya sebep olan fiilin tereddüde yer vermeyecek şekilde tanımlanması gerekir. (CMK.119(2) md ) Sonuç olarak, genel bir arama kararı sonucu elde edilen deliller hukuka aykırı olacaktır. D-Aramanın Konusu Bakımından Aramanın konusu suç şüphesi altındaki kişiler ile diğer kişilerin üstü, eşyası, araçları, konutu, işyerleri ve bunların eklentileri olabilir. Bir yerin konut sayılması için orada oturulması yeterlidir. Oturma şekli hukuka aykırı bile olsa karar ya da yazılı emirle arama yapılabilir. Oturulan yerlerin Medeni Kanundaki kavramlara göre eklentisi sayılan yerler içinde aynı kurala uymak gerekir. İş yerleri de konutlara ilişkin hükümlere tabidir. Üst araması ise kişinin nihayet kişinin vücudunun yüzeyi ile sınırlı olmak zorundadır. Mahrem yerlerin (Anüs vajina gibi) aramaya konu olması mümkün değildir. Bu bölgeler ancak şartların varlığı halinde hakim kararıyla beden muayenesine konu olabilir.(CMK.75.md)[20] <BR>Arama, elbise ve vücudun dışında, yüzeyinde sona ermelidir. E-Arama Zamanı Bakımından Aramanın hangi zaman dilimi içinde yapılacağı ilgili karar veya emirde mutlaka belirtileceğine göre aramanın belirtilen süre içinde başlanıp bitirilmesi asıldır. Kural aramanın gündüz yapılmasıdır. Gece arama yapılması sıkı koşullara tabi tutulmuştur.(CMK.118(2) md.) Dolayısıyla gündüz için alınan arama kararı gece icra edilemez. Gece arama yapılmasından maksat, aramaya gece başlanılmasıdır. Bu yüzden gündüz başlayan bir aramanın geceye sarkması halinde de aramaya devam edilerek bitirilmelidir. [21]Ayrıca JTGHK'nun 113.md.de bu doğrultudadır. Bununla birlikte gündüz başlanıp bitirilebilecek iken aramanın bilerek geceye sarkıtılarak sürdürülmesi hem yapılan aramayı hem de elde edilen delilleri hukuka aykırı hale getirecektir. [22] <BR> F-Arama İşlemi Bakımından Arama işleminin dayanağı olan karar veya emir ilgiliye okunmalı ve aramaya ondan sonra başlanılmalıdır. Bunun istisnası 5237 S.TCK'nun <BR>25(2) md.de düzenlenen zorunluluk halleridir. Arama işlemi sırasında ölçülülük ilkesine uyulmalı gereğinde fazla güç kullanılmasından kaçınılmalıdır. Aksi halde aram hukuka aykırı hale gelebileceği gibi, 5237 S. TCK'nun <BR>256 (1) md. kapsamında cezai sorumluluk doğabilir. G-Aranılan Kişiler Bakımından 1.Diplomatik Dokunulmazlığı Olan Kişiler Diplomatik dokunulmazlığı olan kişiler hakkında soruşturma-kovuşturma yapılamayacağından, haklarında arama kararı veya emri verilmesi mümkün değildir. Bu yolda verilmiş bir karar veya emir de, yapılan arama işlemi de hukuka aykırıdır[23].Bu nitelikler bilinmeden verilmiş bir arama kararı veya emri icra edilirken durum fark edildiğinde dahi yerine getirilmemek gerekir. 2.Hakim ve Savcılar Hakimler ve C.Savcıları hakkında, ağır cezayı gerektiren suçüstü halleri hariç, arama yapılması mümkün değildir. HSK'nun 82.md. uyarınca ağır cezayı gerektiren suçüstü halleri dışında, hakim ve savcılar hakkında soruşturma yapmak için Adalet Bakanlığından izin alınması şarttır. HSK. Madde 82 -Hakim ve savcıların görevden doğan veya görev sırasında işlenen suçları, sıfat ve görevleri gereğine uymayan tutum ve davranışları nedeniyle, haklarındainceleme ve soruşturma yapılması Adalet Bakanlığının iznine bağlıdır…… HSK. Madde 88 -Ağır cezayı gerektiren suçüstü halleri dışında suç işlediği ileri sürülen hakim ve savcılar yakalanamaz, üzerleri ve konutları aranamaz, sorguya çekilemez. Ancak, durum Adalet Bakanlığına derhal bildirilir. Sıkıyönetim Kanunu hükümleri saklıdır. Birinci fıkra hükümlerine aykırı hareket eden kolluk kuvvetleri amir ve memurları hakkında yetkili Cumhuriyet savcılığı tarafından genel hükümlere göre doğrudan doğruya soruşturma ve kovuşturma yapılır. İnceleme ve soruşturmanın dahi izne bağlı olduğu durumda arama içinde izin alınması evleviyetle gereklidir. Teoride hakim ve savacılar hakkında izin alınmadan arama yapılabileceğini belirten görüşlerin evleviyet kuralı karşısında geçerliliği yoktur. [24] <BR> Nitekim Sıkıyönetim Komutanlığın genel arama işlemi sırasında evi zorla aranan hakim tarafından idare aleyhine açılan tam yargı davasında Danıştay, izin alınmadan yapılan aramanın hukuka aykırı olduğuna işaretle idareyi tazminata mahkûm etmiştir. [25] <BR> Hakim bağımsızlığı ve teminatı, yargılama işlevini yerine getiren hakimler için bir ayrıcalık olmayıp, yargılananlar için adil yargılanma hakkının güvencesidir. Bağımsız ve teminatlı olmayan bir mahkemenin adalet dağıtması, temel insan hak ve özgürlüklerini koruması mümkün değildir. Hakim bağımsızlığı ve teminatı hukuk devleti olmanın, "olmazsa olmaz" şartını oluşturmaktadır. Bağımsız, tarafsız, adil ve hızlı işleyen bir yargı; sosyal barışın, güven ve huzurun teminatı olduğu kadar Devletin de varlık nedenidir. [26] <BR> 3.Avukatlar Avukatlık Kanunu <BR>1. madde uyarınca avukatlıkkamu hizmetidir. Yine aynı kanunun <BR>2. maddesince avukat yargının kurucu unsuru olan bağımsız savunmayı serbestçe temsil etmektedir. Yine Avukatlık Kanunu <BR>Madde 36'ya göre avukatların sır saklama yükümlülüğü vardır. Avukat-müvekkil ilişkilerinin kapsamına göre, savunma ve temsil görevi sebebiyle avukatın çoğu zaman müvekkiline ait ailevi ve ticari sırlara vakıf olduğu, bu konulara ilişkin belge ve resim gibi ispata yönelik eşyalara sahip bulunması doğaldır. Savunma ve temsil görevi sebebiyle sahip olunan belgelerin sır saklama yasağına rağmen el değiştirmesi, başkalarınca bilinmesi, avukatı ya mesleğini yapamaz hale getirecek, ya da çok zorlaştıracaktır. Dolayısıyla, hak arama bilinç ve cesaretinin hayata geçirilmesinde çok önemli bir misyona sahip olan avukatlık mesleğinin her türlü müdahaleden uzak bir şekilde korunması gereklidir. Tüm bu anlatılanların ışığında Avukatların, avukatlık görevlerinden doğan veya görev sırasında işledikleri suçlardan dolayı yazıhaneleri veya konutları ancak hakim kararıyla, kararda belirtilen olay ve iddialarla sınırlı olarak C.Savcısının nezaretinde ve baro başkanı veya temsilcisinin de katılımı ile arana bilecektir. Aramaya maruz kalan avukatında evrakını sadece hakim inceleyebilecektir. Avukatlık kanununun <BR>58.md. deki düzenleme karşısında evleviyet kuralı çerçevesinde önleme araması yapılamamak gerekir. Av.K. Madde 58 .Avukatların avukatlık veya Türkiye Barolar Birliği ya da baroların organlarındaki görevlerinden doğan veya görev sırasında işledikleri suçlardan dolayı haklarında soruşturma, Adalet Bakanlığının vereceği izin üzerine, suçun işlendiği yer Cumhuriyet Savcısı tarafından yapılır . Avukat yazıhaneleri ve konutları ancak mahkeme kararı ile ve kararda belirtilen olayla ilgili olarak Cumhuriyet Savcısı denetiminde ve baro temsilcisinin katılımı ile aranabilir. Ağır cezayı gerektiren suçüstü halleri dışında avukatın üzeri aranamaz…… Av.K. Madde 61 . Ağır cezayı gerektiren suçüstü halinde hazırlık soruşturması, bizzat Cumhuriyet savcısı tarafından genel hükümlere göre yapılır CMK <BR>.Madde 130 -(1) Avukat büroları ancak mahkeme kararı ile ve kararda belirtilen olayla ilgili olarak Cumhuriyet savcısının denetiminde aranabilir. Baro başkanı veya onu temsil eden bir avukat aramada hazır bulundurulur. (2) Arama sonucu elkonulmasına karar verilen şeyler bakımından bürosunda arama yapılan avukat, baro başkanı veya onu temsil eden avukat, bunların avukat ile müvekkili arasındaki meslekî ilişkiye ait olduğunu öne sürerek karşı koyduğunda, bu şey ayrı bir zarf veya paket içerisine konularak hazır bulunanlarca mühürlenir ve bu konuda gerekli kararı vermesi, soruşturma evresinde sulh ceza hakiminden, kovuşturma evresinde hakim veya mahkemeden istenir. Yetkili hakim elkonulan şeyin avukatla müvekkili arasındaki meslekî ilişkiye ait olduğunu saptadığında, elkonulan şey derhal avukata iade edilir ve yapılan işlemi belirten tutanaklar ortadan kaldırılır. Bu fıkrada öngörülen kararlar, yirmidört saat içinde verilir. (3) Postada elkoyma durumunda bürosunda arama yapılan avukat veya baro başkanı veya onu temsil eden avukatın karşı koyması üzerine ikinci fıkrada belirtilen usuller uygulanır . 4 .Millet vekilleri Seçimden önce veya sonra bir suç işlediği ileri sürülen bir milletvekili, Meclisin kararı olmadıkça tutulamaz, sorguya çekilemez, tutuklanamaz ve yargılanamaz. Ağır cezayı gerektiren suçüstü hali ve seçimden önce soruşturmasına başlanılmış olmak kaydıyla Anayasanın 14 üncü maddesindeki durumlar bu hükmün dışındadır. (AY.83/2 md.) Anayasa'da hem "tutuklama" hem de "tutma" tabirlerine yer verildiğine göre, "tutma" ile kastedilen, tutuklama dışında, yakalama dahil hareket hürriyetini sınırlayan diğer her türlü tedbirdir[27]. Her ne kadar madde içeriğinde arama açıkça sayılmamış ise de evleviyet kuralı gereğince milletvekillerinin aramaya tabi tutulamayacakları düşünülmelidir. Çünkü yakalama ve tutuklama kişi hürriyetini sınırlama noktasında daha ağır koruma tedbirleridir. Dokunulmazlık, daha ağır tedbirleri dahi engelleme sonucu doğurduğuna göre arama tedbirini öncelikle engelleme sonucunu doğurur. Yasama dokunulmazlığının parlamenter demokrasilerde, esas itibariyle, muhalefetteki milletvekillerini koruduğu açıktır. Hukuk devleti ilkelerinin yeterince özümsenmediği ve yürütme organının hakimler ve mahkemeler üzerinde etkili olduğu konusunda bir takım soru işaretlerinin bulunduğu, bir ülkede, içişleri bakanlığı kadrolarındaki kolluk makam ve memurlarının adli görev yaparlarken, Cumhuriyet Savcılarını yanıltmaları ve açılmaması gereken soruşturma ve kovuşturmaların açılmasına sebebiyet vermeleri de bir ihtimal olarak göz önünde bulundurulmalıdır. [28] <BR> H-Cezai Sorumluluk Usulünce verilmiş arama kararı veya yazılı arama emri olmaksızın arama yapan kamu görevlisi bakımından TCK'nun <BR>120 (1) md. uyarınca 3 aydan bir yıla kadar ceza sorumluluğu söz konusu olabilir. Kişilerin üzerinin veya eşyasının aranması insan haysiyetine bir tecavüz teşkil ettiği gibi kişi dokunulmazlığının bir devamı olan özel hayatın gizliliğine karşı da bir saldırı oluşturur. Kişinin örneğin ceplerinin, el çantasının, bavulunun, özel otomobilinin hukuka aykırı bir surette aranması bu suçu oluşturacaktır. Bu arama olgusunun yetkisiz olarak girilen konutta gerçekleştirilmesi halinde, ayrıca konut dokunulmazlığını ihlal suçu (TCK.116.md) oluşur ve bu nedenle, gerçek içtima hükümlerine göre sorumluluk cihetine gidilmesi gerekir[29]. V-ARAMANIN ÖLÇÜSÜZ İCRASI DOLAYISIYLA TAZMİNAT HAKKI Tazminat istemi, soruşturma veya kovuşturma sırasındaki haksız işlemlerle ilgilidir. [30] <BR>Aramanın ölçüsüz şekilde gerçekleştirilmesi de tazminat istemine konu olabilir. CMK'nda, haksız yakalama ve tutuklama halleri dışında, aramaya ilişkin olarak tazminat hakkı kabul edilmiştir. Önceki dönemde tazminat hakkının sadece haksız tutuklama ve yakalama ile sınırlı tutulmuş olması hukuk devleti ilkesi ile bağdaşmayan bir durumdur [31]. Bu gibi hukuki aykırı uygulamaların varlığı halinde genel kurallara göre hizmet kusuruna dayalı olarak tam yargı davası açılması mümkün iken yasal boşluk sebebiyledir ki hemen hemen hiç denenmemiştir. [32] <BR>İdari eylem ve işlem olarak düşünülmesi mümkün olmayan ceza yargılaması sebebiyle idarenin tazminat sorumluluğu söz konusu değildir. Ancak, kesin hüküm teşkil etmeyen adli kolluk işlemleri bakımından devletin sorumsuzluğunu gerektirecek bir sebep yoktur. Bu yasal boşluk CMK'nda Koruma Tedbirleri Nedeniyle Tazminat kurumu ile doldurulmaya çalışılmıştır.CMK'nun <BR>md.141(1)-i bendine göre, suç soruşturması veya kovuşturması sırasında hakkındaki arama kararı ölçüsüz bir şekilde gerçekleştirilen kişiler, maddî ve manevî her türlü zararlarını, Devletten isteyebilirler. Her ne kadar yasada sadece arama kararı zikredilmiş ise de, C.Savcısı ve kolluk amirlerinin yazılı emirleri ile yapılan aramalar bakımından da tazminat istenmesi mümkündür. [33] <BR>Kanaatimce, herhangi bir arama kararı ya da emri olmadan yapılan aramalar bakımından da tazminat istenebilmek gerekir. CMK'nun <BR>142(1) maddesi uyarınca, karar veya hükümlerin kesinleştiğinin ilgilisine tebliğinden itibaren üç ay ve her halde karar veya hükümlerin kesinleşme tarihini izleyen bir yıl içinde tazminat isteminde bulunulabilir. Tazminat istemi, zarara uğrayanın oturduğu yer ağır ceza mahkemesinde ve eğer o yer ağır ceza mahkemesi tazminat konusu işlemle ilişkili ise ve aynı yerde başka bir ağır ceza dairesi yoksa en yakın yer ağır ceza mahkemesinde karara bağlanır.(CMK 142 (2) md.) Devletin, koruma tedbiriyle ilgili olarak ödediği tazminattan dolayı görevini kötüye kullanan kamu görevlilerine rücu edeceği de CMK'nun <BR>143(2) md.de düzenlenmiştir. Madde gerekçesinde açıklık olmamakla birlikte, bu konuda kamu görevlisinin görevi kötüye kullanma suçundan dolayı mahkûmiyeti durumunda rücu mümkün olabilmelidir. Bu düzenleme aynı zamanda AY'nın 40/3 md.deki genel kuralın yasaya yansıması olarak değerlendirilmelidir. VI-SONUÇ Ceza Muhakemesi Kanunu, genel mantığı ve amacı bakımından eski Ceza Muhakemeleri Kanunumuzdan farklı değildir. Farkı ayrıntıya girilmesi, esasen eski yasa zamanındada uygulamaya geçirilmesi gereken (ama bir türlü geçirilemeyen) kuralları kolluk görevlilerine, C.Savcılarına, Hakimlere tek tek hatırlatmak istemesindedir. Unutulmamalıdır ki CMK, eski dönemdeki yanlış, insan hakları ile barışık olmayan, tutum ve davranışlara karşı bir tepki yasasıdır. Bu tepki biz uygulayıcılara (kolluk,savcı ve hakimlere) duyulan güvensizliğin bir sonucudur. Yine unutulmasın ki hiç değişmeyen şey değişimin kendisidir. Soruşturma evresinde rolü olan herkesin (kolluk, savcı, hakim olmak üzere ) bu değişimi iyi algılaması, alışkanlıklara bağlı, çoğu zaman keyfi uygulamalar yerine hukuka ve insan haklarına saygılı bir soruşturmayı benimsemeleri gerekir. Kolluk makam ve memurlarının soruşturma evresinde C.Savcısı ile sağlıklı iletişim kurması onun emir ve talimatlarına göre işlem yapmayı çalışma tarzı haline getirmesi gerekir. Mesleki tecrübelerimiz göstermiştir ki; geçmiş dönemde hazırlık tahkikatı CMUK'nun <BR>153 ve 154 md. deki amir hükümlere rağmen çoğunlukla, ya C.Savcısına rağmen yapılmış, ya ona rağmen yapılmamış, ya da C.Savcısının tahkikatın amiri olduğu hiç akla dahi getirilmeden yanlış alışkanlıklara göre yapılmıştır. Hatta hazırlık tahkikatının C.Savcısından gizli yapıldığı durumlar dahi pek çoktur. Yasaya popülist tepkiler göstermek yerine değişimi algılamak ve uyum sağlamak herkesin yararına olacaktır. [1] <BR>Benzer bir tanımlama için bakınız. Kunter-Yenisey Ceza Muhakemesi Hukuku,İkinci Kitap,Ceza Muhakemesinin Yürüyüşü,s.770,12.Bası Beta Yayınları,İstanbul 2003 [2] <BR>Kaymaz,Seydi .Ceza Muhakemesinde Hukuka Aykırı (Yasak ) Deliller,Seçkin Yayınevi,1997,s.152. [3] <BR>Mülga 1412 S.CMUK <BR>Madde 97 : Aramaya karar vermek salahiyeti hakimindir. Ancak tehirinde mazarrat umulan hallerde Cumhuriyet Müddeiumumileri ve müddeiumumilerin muavini sıfatiyle emirlerini icraya memur olan zabıta memurları arama yapabilirler. [4] <BR>1412 sayılı CMUK'un <BR>95/1.maddesine göre, üçüncü kişiler nezdinde yapılan yakalama araması, sadece sanık statüsüne girmiş olan bir kişinin yakalanması için yapılabilirdi; şüphelinin yakalanması amacıyla ise bu kişilere yönelik arama yapılamazdı. Zira şüphenin daha kuvvetli olması ve vakıalara dayanması gerekirdi.Ancak CMUK.da sanığın ve şüphelinin tanımı yer almadığı için ,sıklıkla karıştırılmış,sanık statüsüne girmeyen kişilerin yakalanması amacıylada arama yapılagelmiştir. [5] <BR>CMK.nun tanımlara ilişkin 2.mad.de gece vaktinin tanımına yer verilmemiştir. Bu hususta 5237 S.TCK'nun <BR>6/e. maddesinde öngörülen tanım geçerlidir. Bu tanıma göre,gece vakti deyiminden; güneşin batmasından bir saat sonra başlayan ve doğmasından bir saat öncesine kadar devam eden zaman süresi anlaşılır.. [6] <BR>CMK'nun tanımlara ilişkin 2(1)-j.bendinde suçüstü halinin, 1. İşlenmekte olan suçu, 2. Henüz işlenmiş olan fiil ile fiilin işlenmesinden hemen sonra kolluk veya suçtan zarar gören veya başkaları tarafından takip edilerek yakalanan kişinin işlediği suçu 3. Fiilin pek az önce işlendiğini gösteren eşya veya delille yakalanan kimsenin işlediği suçu ifade ettiği açıklanmıştır. Gecikmesinde sakınca bulunan hal tabiri ise, kanunda tanımlanmamıştır. Adli ve Önleme Aramaları Yönetmeliği'nin 4.maddesinde, gecikmesinde sakınca bulunan hal, derhal işlem yapılmadığı takdirde suçun iz, eser, emare ve delillerinin kaybolması veya şüphelinin kaçması veya kimliğinin saptanamaması ihtimalinin ortaya çıkması ve gerektiğinde hakimden karar almak için vakit bulunmaması ihtimalini ifade etmektedir.Ancak bu tanımlamanın yasa içinde yer almaması kanaatimizce bir eksikliktir [7] <BR>CMK'nun 118.md.de, geceleyin herkesin girip çıkabileceği yerler, mahkumların toplanma veya sığınma veya suç ile elde edilen eşyayı saklama yeri veyahut gizli kumar yerleri veya genelevler gibi yerler hakkında daha önce CMUK'un 96/2, 97/3 ve 98/son maddelerindeki düzenlemelere yer verilmemiştir. Bu nedenle, bu hususlarda CMK'un 116. ve 117.maddesindeki genel hükümler geçerlidir [8] <BR>Halbuki CMK'da(m.127 (3)) elkoyma tedbiri bakımından bu husus açıkça öngörülmüştür. Doktrinde arama bakımından da, hakimin onayının anayasal bir zorunluluk olduğu düşünülmelidir.Bu konuda Anayasanın 20.ve21.md.leri ile,CMK'nun 119.maddesi arasında bir uyumsuzluk olduğu açıktır. [9] <BR>Kunter-Yenisey Ceza Muhakemesi Hukuku,İkinci Kitap,Ceza Muhakemesinin Yürüyüşü,s.785,12.Bası Beta Yayınları,İstanbul 2003 [10] <BR>Belirtelim ki, Yeni Ceza Muhakemesi Kanununda, aramaya özgün olarak itiraz yolu düzenlenmemiştir. CMK'daki kanun yollarına ilişkin hükümler, şartları çerçevesinde arama kararı bakımından da geçerli olabilecektir. [11] <BR>Esasen CUMK'da bu konuda bir engelleyici hükümde mevcut olmadığı halde ,arama işlemleri genelde sadece kolluk makam ve memurlarınca yapıldığından arama sırasında avukat bulunmasına isteksizlik gösterildiğini söylemek hiçte yanlış olmaz. [12] <BR>Nitekim benzer bir düzenlemenin yürürlükteki İtalyan Ceza Usul Kanununda(m.356) da yer aldığı belirtilmektedir. (Bakınız,Gülşen,Recep.Yeni Ceza Muhakemesi Kanununda Arama.www.ceza-bb.adalet.gov.tr. [13] <BR>Kunter-Yenisey Ceza Muhakemesi Hukuku,İkinci Kitap,Ceza Muhakemesinin Yürüyüşü,s.791,12.Bası Beta Yayınları,İstanbul 2003 [14] <BR>UNITED STATES v. LEON .Zikreden, Çakmak, Şevket Güney. guney@lawyer.com <BR> [15] <BR>Hemen belirtelim ki, kaba üst araması kavramı yasal bir tanımlama değildir. Ancak AÖAY'in 8/b maddesinde kolluk taleplerinin karşılanmasına yönelik yasaya ve Anayasaya aykırı bir düzenlemeye yer verilmiştir. Bu şekildeki arama hukuka aykırıdır. İdari dava konusu olması halinde yönetmelik hükmünün iptali kuvvetle muhtemeldir. [16] <BR>Nitekim, T.C.Danıştay Onuncu Dairesi 21.11.2003 T. Esas No : 2003/3396.sy kararında; "Anayasa'nın sıkı bir şekilde korumakla yetinmeyip, sınırlama ölçütlerini de sıkı kurallara bağladığı temel haklardan olan 'özel hayatın gizliliği' ve 'konut dokunulmazlığı' hakkından tümüyle vazgeçilmesi anlamına gelen 'rıza ile arama' müessesesinin, bu hakların ihlalini kolaylaştıracağı ve Anayasa ile getirilen korumayı işlevsiz hale getireceği " ne işaretle 24.05.2003 T.Adli ve Önleme Aramaları Yönetmeliğinin rıza ile aramayı düzenleyen 9.md ile ilgili yürütmenin durdurulması istemini kabul etmiştir. [17] <BR>AYM.31.03.1987.T.27/8 sayılı kararı.Nakleden, Kaymaz,Seydi.age.s.163. [18] <BR>SPINELLI v.UNİTED STATES.Zikreden, Çakmak, Şevket Güney. guney@lawyer.com [19] <BR>ILLINOIS v. GATES.Zikreden, Çakmak, Şevket Güney. guney@lawyer.com [20] <BR>Ancak,mülga Adli ve Önleme Aramaları Yönetmeliğinde bu ayırım göz ardı edilmiş,22.md.de" beden çukurlarının aranması" şeklinde arama hukukunda yeri olmaması gereken bir müesseseye yer verilmiştir. [21] <BR>Kaymaz,Seydi .Ceza Muhakemesinde Hukuka Aykırı (Yasak) Deliller.s.159.Seçkin Yayınevi,1997,Ankara. [22] <BR>Kaymaz,Seydi. age, s.159 (Sokulu-Akıncı dan naklen) [23] <BR>Kaymaz,Seydi. age, s.149 (Kunter,Yenisey ve Önder den naklen) [24] <BR>Uygulamada aykırı görüşler Kunter ve Yenisey tarafından savunulmaktadır. Kunter-Yenisey, Ceza Muhakemesi Hukuku,İkinci Kitap,Ceza Muhakemesinin Yürüyüşü, s.770, 12.Bası Beta Yayınları,İstanbul 2003 [25] <BR>Kaymaz,Seydi . age.s.165. Danıştay 18.D.E.22.03.1977,E.1975/2395,K.1977/842. [26] <BR>http://www.yargitay.gov.tr/basin/basin_aciklamalari/yenisafak101105/yenisafak101105.htm [27] <BR>Feyzioğlu, Metin . Yasama Dokunulmazlığı Üzerine Düşünceler. http://turkhukuksitesi.net/hukukforum/art_showarticle.php?s=3cffeff1d905aaa7ebbc9ec66eac47a9&id=114 [28] <BR>Feyzioğlu, Metin . age.s.2 [29] <BR>Yasa Gerekçesi için bakınız,Özgenç,İzzet.Gerekçeli Türk Ceza Kanunu,s.225,226,Seçkin yayınevi,2004 , Ankara. [30] <BR>Yaşar,Osman. Uygulamalı ve Yorumlu 5271 Sayılı Yeni Ceza Muhakemesi Kanunu,s.547,Ankara,2005. [31] <BR>Hakeri,M .Hakan.Haksız Yakalanan ve Tutuklananlara Tazminat Verilmesi, Ankara, 1999, s.19 vd [32] <BR>Bu konuda beklide tek örnek; hakimin evinde arama yapmak için Yüksek Hakimler Kurulundan izin alınmamasını ağır hizmet kusuru olarak nitelendiren Danıştay 18.D.22.03.1977 T.E.1975/2395,K.1977/842 sayıl kararıdır. Zikreden Kunter-Yenisey Ceza Muhakemesi Hukuku, İkinci Kitap, Ceza Muhakemesinin Yürüyüşü, s.790, 12.Bası Beta Yayınları, İstanbul 2003 [33] <BR>Gülşen, Recep . Yeni Ceza Muhakemesi Kanununda Arama.www.ceza-bb.adalet.gov.tr. Kazancı Elektronik ve Basılı Yay. A.Ş.ne ait Kazancı Hukuk Otomasyon veritabanından alınmıştır. © Tüm Hakları Saklıdır. 