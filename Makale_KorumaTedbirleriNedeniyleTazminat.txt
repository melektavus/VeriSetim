CEZA MUHAKEMESİ KANUN'UNDA KORUMA TEDBİRLERİ NEDENİYLE TAZMİNAT Yazarın Adı : HÜSEYİN AYDIN,AV.DR. Ankara Barosu Avukatı Belge Türü : Makale Eserin Konusu : CEZA VE CEZA USUL HUKUKU ANKARA,2014 İÇİNDEKİLER GİRİŞ <BR> I. GENEL <BR>OLARAK <BR>KORUMA <BR>TEDBİRLERİ <BR>II.CEZA <BR>MUHAKEMESİ <BR>HUKUKUNDA <BR>KORUMA <BR>TEDBİRLERİ <BR>NEDENİYLE <BR>TAZMİNAT <BR>III.TAZMİNAT <BR>GEREKTİREN <BR>FİİLLER <BR> A. GENEL <BR>OLARAK <BR>B.FİİLLER <BR> 1. <BR>Kanunlarda <BR>belirtilen <BR>koşullar <BR>oluşmadan <BR>yakalama, <BR>tutuklama <BR>veya <BR>tutukluluğunun <BR>devamına <BR>karar <BR>vermek <BR> a. <BR>Kanunda <BR>Belirtilen <BR>Koşullar <BR>Oluşmadan <BR>Yakalama <BR>Kararı <BR>Vermek <BR> b. <BR>Kanun'da <BR>belirtilen <BR>koşullar <BR>oluşmadan <BR>tutuklamaya <BR>veya <BR>tutukluluğunun <BR>devamına <BR>karar <BR>vermek <BR> 2. <BR>Kanuni <BR>göz <BR>altı <BR>süresinde <BR>hakim <BR>önüne <BR>çıkarmamak <BR> 3. <BR>Kanuni <BR>hakları <BR>hatırlatmadan <BR>veya <BR>hakları <BR>hatırlatıldığı <BR>halde <BR>yararlandırılma <BR>isteğini <BR>yerine <BR>getirmeden <BR>tutuklamak <BR> 4. <BR>Kanuna <BR>uygun <BR>olarak <BR>tutuklandığı <BR>halde <BR>makul <BR>sürede <BR>yargılama <BR>mercii <BR>huzuruna <BR>çıkarmamak <BR>ve <BR>bu <BR>süre <BR>içinde <BR>hakkında <BR>hüküm <BR>vermemek <BR> 5. <BR>Yakalama <BR>veya <BR>tutuklama <BR>nedenleri <BR>ve <BR>suçlamalar <BR>hakkında, <BR>yakalanan <BR>ve <BR>tutuklanan <BR>kişiye <BR>yazıyla <BR>veya <BR>bunun <BR>hemen <BR>olanaklı <BR>bulunmadığı <BR>hallerde <BR>sözle <BR>açıklama <BR>yapmamak <BR> 6. <BR>Yakalamayı <BR>veya <BR>tutuklamayı, <BR>yakalanan <BR>ve <BR>tutuklanan <BR>kişilerin <BR>yakınlarına <BR>bildirmemek <BR> 7. <BR>Arama <BR>kararını <BR>ölçüsüz <BR>bir <BR>şekilde <BR>gerçekleştirmek <BR> 8. <BR>Koşulları <BR>oluşmadığı <BR>halde <BR>bir <BR>başkasının <BR>eşyasına <BR>veya <BR>diğer <BR>malvarlığı <BR>değerlerine <BR>el <BR>koymak <BR>veya <BR>korunması <BR>için <BR>gerekli <BR>tedbirler <BR>almamak <BR>ya <BR>da <BR>el <BR>konulan <BR>eşyayı <BR>veya <BR>diğer <BR>malvarlığı <BR>değerlerini <BR>amaç <BR>dışı <BR>kullanmak <BR>veya <BR>zamanında <BR>geri <BR>vermek <BR>a.Koşulları <BR>oluşmadığı <BR>halde <BR>bir <BR>başkasının <BR>eşyasına <BR>veya <BR>malvarlığı <BR>değerlerine <BR>el <BR>koymak <BR> b.El <BR>konulan <BR>eşya <BR>veya <BR>mal <BR>varlığı <BR>değerlerinin <BR>korunması <BR>için <BR>gerekli <BR>tedbirleri <BR>almamak <BR>ya <BR>da <BR>amaç <BR>dışı <BR>kullanmak <BR>c.El <BR>Konulan <BR>eşyayı <BR>veya <BR>malvarlığı <BR>değerlerini <BR>zamanında <BR>iade <BR>etmemek <BR> 9. <BR>Gözaltı <BR>ve <BR>tutukluluk <BR>süresinin, <BR>hükümlülük <BR>süresinden <BR>fazla <BR>olması <BR> 10. <BR>Kanuna <BR>uygun <BR>olarak <BR>yakalandıktan <BR>ve <BR>tutuklandıktan <BR>sonra <BR>kovuşturmaya <BR>yer <BR>olmadığına <BR>veya <BR>beraatına <BR>karar <BR>verilmesi <BR> 11. Yargılamanın <BR>Yenilenmesi <BR>Sonucunda <BR>beraat <BR>ve <BR>ceza <BR>verilmesine <BR>yer <BR>olmadığına <BR>karar <BR>verilmesi IV.TAZMİNATIN <BR>KAPSAMI, <BR>TAZMİNAT <BR>İSTEMİNDE <BR>USUL <BR>VE <BR>İLGİLİLERE <BR>RÜCU <BR> A. TAZMİNATIN <BR>KAPSAMI <BR>1.Maddi <BR>Tazminat <BR>2.Manevi <BR>Tazminat <BR>B.TAZMİNAT <BR>İSTEMİNDE <BR>USUL <BR>1.Görevli <BR>Ve <BR>Yetkili <BR>Mahkeme <BR> 2.Dava <BR>Açma <BR>Süresi <BR> 3.Dava <BR>Dilekçesinde <BR>Bulunması <BR>Gereken <BR>Hususlar <BR>Ve <BR>Yargılama <BR>Usulü <BR> a.Dava <BR>Dilekçesinde <BR>Bulunması <BR>Gereken <BR>Hususlar <BR> b.Yargılama <BR>Usulü <BR> 4.Davanın <BR>Tarafları <BR> a.Davacı <BR> b.Davalı <BR> C.TAZMİNATIN <BR>GERİ <BR>ALINMASI <BR>VE <BR>RÜCU <BR> 1.Tazminatın <BR>Geri <BR>Alınması <BR> 2. <BR>İlgililere <BR>Rücu <BR> SONUÇ <BR> KAYNAKÇA <BR> GİRİŞ Hukuka aykırı bir eylemle başkasına zarar verenin, zarardan sorumlu olması esastır. Devletin organlarının, hukuka aykırı eylemleri nedeniyle oluşan maddi ve manevi zararları tazmin etmesi de Hukuk Devleti ilkesinin gereğidir [1]. Zira Hukuk Devleti, her eylem ve işlemi hukuka uygun olan ve hukuku tüm devlet organlarına egemen kılan devlet olmanın ötesinde, aksi durumda sorumluluğunu kabul eden ve bu sorumluluğun gereğini yerine getiren devlettir[2]. Yasama, yürütme ve yargı organlarının hukuka uygun davranması esas olmakla beraber, bazen hukuka aykırı davranmaları ve hukuka aykırı bu eylemleri nedeniyle zarara sebebiyet vermeleri mümkündür. Bu kapsamda, daha çok idarenin eylem ve işlemlerinin ağırlığı söz konusu olsa da, bazen yargı organlarının da suç soruşturması ve kovuşturması sırasında usul kurallarına uymama veya keyfi adli işlemler nedeniyle maddi ve manevi zararlara sebebiyet verdiği görülmektedir [3]. Haksız yakalama ve tutuklama nedeniyle tazminat, Fransız ihtilalinden sonra ortaya çıkan liberal akımların etkisiyle tartışılmış bir konudur. Buna karşılık tazminat konusunun pozitif hukuka yansıması, 19.yy. sonlarında ancak mümkün olabilmiştir. Almanya, Avusturya, Danimarka, Yunanistan, Fransa, İrlanda, İsviçre, Norveç ve Portekiz, tazminat ilkesine ilk yer veren ülkeler olmuştur[4]. Hatta Japonya ve İsrail gibi bazı ülkeler ise haksız yakalama ve tutuklama nedeniyle tazminat verilmesi hususunu anayasalarında düzenlemiştir [5]. Avrupa İnsan Hakları Sözleşmesi'nin (AHİS) özgürlük ve güvenlik hakkı[6] <BR>başlıklı 5'nci maddesinde herkesin kişi özgürlüğü ve güvenlik hakkına sahip olduğu ifade edildikten sonra hiç kimsenin sözleşmede ve yasada belirtilen hallerin dışında özgürlüğünden yoksun bırakılamayacağı hüküm altına alınmıştır[7]. Yine Sözleşme'nin 5'nci maddesinin son fıkrasında madde hükümlerine aykırı olarak yapılmış olan yakalama ve tutuklama işleminin mağduru olan herkesin tazminat hakkına sahip olduğu açıkça düzenlenmiştir [8]. 1982 Anayasa'sının kişi hürriyeti ve güvenliği başlıklı 19'ncu maddesi, genel itibariyle kişinin hangi hallerde hürriyetinden yoksun bırakılacağı özellikle yakalama ve tutuklamanın genel esasları hakkında hükümler içermektedir. Anayasa'nın 03.10.2001 tarih ve 4709 sayılı Kanun'un 4'üncü maddesiyle değiştirilen 19'uncu maddesinin son fıkrasında belirtilen esaslar dışında işleme tabi tutulan kişilerin uğradıkları zararların tazminat hukukun genel esaslarına göre Devletçe karşılanacağı ifade edilmiştir[9]. 2001 yılında yapılan değişiklikle ödenecek tazminatlarda, tazminat hukukunun genel esaslarının ölçü alınacağının ifade edilmesi, tazminat tutarlarının, oluşan zararları gerçek anlamıyla karşılayacak boyutlara ulaşması amacına matuf olduğu ifade edilmiştir[10]. Konu, Anayasa'nın amir hükümleri ve taraf olduğumuz uluslararası anlaşma hükümlerine paralel olarak kanunla da ayrıntılı bir şekilde düzenlenmiştir. İlk olarak 07.05.1964 tarihli ve 466 sayılı Kanun Dışı Yakalanan ve Tutuklanan Kimselere Tazminat Verilmesi Hakkında Kanun ile düzenlenen bu husus, 5271 sayılı Ceza Muhakemesi Kanun'un (CMK) 141 vd. maddelerinde tekrar düzenlenmiştir.5230 sayılı Ceza Muhakemesi Kanun'un Yürürlük ve Uygulama Şekli Hakkında Kanun'un 6'ncı maddesinde, 5271 sayılı CMK' nın 141 vd. maddelerinin 1 Haziran 2005 tarihinden sonra yapılan işlemler hakkında uygulanacağını, bu tarihten önceki işlemler hakkında ise 466 sayılı Kanun hükümlerinin uygulanacağı ifade edilmiştir. Dolayısıyla belirtilen tarihten önceki işlemler için 466 sayılı Kanun hükümleri, hukuki varlığını sürdürmektedir. Bu çalışmada, 5271 sayılı CMK' nın 141 vd. maddeleri esas alınmıştır. Ancak 1 Haziran 2005 tarihi öncesi işlemler açısından hukuki varlığını sürdürdüğü için 466 sayılı Kanun hükümlerine de değinilmiştir. I. GENEL OLARAK KORUMA TEDBİRLERİ Ceza Muhakemesinde maddi gerçeğe ulaşmak ve muhakeme sonucunda verilecek kararın uygulanmasını sağlamak için önceden bazı tedbirlere başvurma ihtiyacı olduğu kabul edilmektedir[11]. Gerçekten, olay anındaki durumu, olayın gerçekleştiği andaki haliyle muhafaza edip hüküm zamanına kadar aynen yaşatabilmek ve hükmü yerine getirebilmek için bazı tedbirlere başvurmak zorunlu olabilir. İşte muhakeme sonucunda, somut olaya uygun ve yerine getirilebilir bir hüküm için zorunlu olan ve muhakemeyi gecikmeye tahammülü olmayan tehlikelerden koruyan tedbirler, koruma tedbiri olarak adlandırılmaktadır[12]. Koruma tedbirleri, kişinin vücut bütünlüğüne, özgürlüğüne, mülkiyet hakkına, konut dokunulmazlığına yönelik olabilir. Üst araması vücut bütünlüğüne, yakalama ve tutuklama kişinin özgürlüğüne, el koyma mülkiyet hakkına, arama ise konut dokunulmazlığına yönelik bir koruma tedbiridir[13]. Koruma tedbirleri, bazen delilleri korumaya, bazen sanığı muhakemede hazır bulunmasını sağlamaya, bazen de hükmün infazını sağlamaya yönelik olabilir [14]. Bu çerçevede koruma tedbirleri, öğretide tutucu koruma tedbirleri ve önleyici koruma tedbirleri olarak da tasnif edilmektedir[15]. Koruma tedbirleri, muhakeme hukukunda amaç değil araçtır. Yani tek başlarına bir anlam ifade etmezler. Sadece muhakeme boyunca eski durumu yaşatmak ve muhakeme sonucunda verilecek kararın uygulanmasını sağlamak için kullanılan bir araçtan ibarettir. Bazen bu tedbirler birbirinin aracı olabilmektedir. Örneğin yakalama, tutuklamanın, arama sonunda el koyma tedbirine başvurulması halinde, arama el koymanın aracı olmaktadır[16]. Koruma tedbirleri, araç olma özelliklerinin doğal sonucu olarak aynı zamanda geçici tedbirlerdir [17]. Bu tedbirlerin geçici olması, tedbiri haklı gösteren sebebin kalmaması halinde son bulmasını ifade eder[18]. Örneğin tutuklama kararı verilince geçici olan yakalama tedbirinin ortadan kalkması veya beraat kararı verilince geçici olan el koyma tedbirinin ortadan kalkması ve el konulan eşyanın sanığa iadesi gibi. Koruma tedbirlerine hangi koşullarda başvurulabileceği, Kanun'da her bir koruma tedbiri için ayrı ayrı ve açıkça düzenlenmiştir. Bu koşullar gerçekleşmeden uygulanacak her koruma tedbiri hukuka aykırı hale gelir [19]. Ayrıca tüm koruma tedbirlerinin uygulanması için varlığı zorunlu şartlar vardır ki, bu koşullar, öğretide koruma tedbirlerinin ön şartları olarak ifade edilmektedir [20]. Ön şartların sayısı hususunda farklı görüşler olmakla beraber genel itibariyle üç tane ön şartın olduğu kabul edilmektedir: Görünüşte Haklılık, Gecikmesizlik ve Orantılılık [21] <BR>. Koruma tedbirlerinin haklı olup olmadığı kesin bir şekilde ancak muhakeme sonucunda anlaşılabilecektir. Ancak koruma tedbirlerinin, kişi hak ve özgürlüğüne etkisi nazara alındığında, uygulandığı anda en azından haklı görünmesi gerekmektedir[22]. Bunun için koruma tedbirine maruz kalan kişinin suç işlediğine dair bir şüphenin bulunması gerekir[23]. Ayrıca tedbirinin korumak istediği durum, ilerde gerçekleşmesi mümkün olmanın ötesinde muhtemel de olmalıdır[24]. Aksi durumda, koruma tedbirinin uygulanmasının haklı görünmesi mümkün değildir. Koruma tedbirinin uygulandığı zamanda haklı görünmesi önemli olmakla beraber yeterli değildir. Ayrıca koruma tedbirinin uygulanmasının, uygulandığı anda zorunlu olması başka bir ifadeyle gecikmesinde ceza muhakemesi için bir tehlike bulunması gerekir[25]. Gecikmesizlik için tehlikenin mümkün olması yetmez, muhtemel de olmalıdır. Ayrıca herhangi bir muhtemel tehlike de yeterli sayılmaz. Derhal müdahale edilmediği takdirde korkulan zararın meydana gelme ihtimalinin varlığını kabul ettirecek somut ve fiili unsurlarla belirlenen bir tehlike söz konusu olmalıdır[26]. Gecikmesizlik ve görünüşte haklılığın var olduğu koşullarda uygulanan koruma tedbirinin, aynı zamanda orantılı olması gerekir[27]. Orantılılık, "hak ve hürriyetlerden kısıntı olarak ödenen bedel ile bir yandan korkulan zararın ağırlığı, bir yandan da zarar ihtimalinin kuvveti karşısında ihtiyacın gerektirdiği ölçüde ikili bir dengenin aranması" olarak tanımlanmaktadır[28]. Bu çerçevede bir araç olarak tatbik edilen koruma tedbirin amaçtan daha değerli olmaması kadar, daha az değerli araçla amaca ulaşılması mümkün iken onun tercih edilmesi, kısacası gerekenden daha fazla değerli aracın kullanılmaması gerekir [29]. Muhakeme hukukunda koruma tedbirlerinden amaç, muhakemeyi, yakın tehlikenin doğurabileceği zarar ihtimalinden korumaktır. Araç ise koruma tedbiri, dolayısıyla hak ve hürriyetlerden yapılan kısıtlamadır. Muhakemenin her aşamasında amaçla araç arasında bir uygunluk, bir denge olması, orantılık ilkesinin bir gereğidir. Hak ve hürriyetlerden ödenen her bedel, her seferinde muhakeme için korkulan tehlikeden daha fazla değerli olmamalı, ayrıca ödenen bedel ile suç şüphesinin kuvveti arasında da oran olmalı, şüphe sebeplerinin kuvveti az ise, ödenen bedel de az olmalıdır[30]. II.CEZA MUHAKEMESİ HUKUKUNDA KORUMA TEDBİRLERİ NEDENİYLE TAZMİNAT Yukarıda da ifade edildiği gibi, haksız yakalama ve tutuklama nedeniyle ilgililere tazminat ödenmesi hususu, ilk olarak 466 sayılı Kanun'la düzenlenmiş idi. Kanun'un 1'nci maddesine göre Anayasa ve diğer kanunlarda gösterilen hal ve şartlar dışında yakalanan veya tutuklanan veyahut tutukluluklarının devamına karar verilen, yakalama veya tutuklama sebepleri ve haklarındaki iddialar kendilerine yazılı olarak hemen bildirilmeyen, yakalanıp veya tutuklanıp da kanuni süresi içinde hakim önüne çıkarılmayan, hakim önüne çıkarılmaları için kanunda belirtilen süre geçtikten sonra hakim kararı olmaksızın hürriyetlerinden yoksun kılınan, yakalanıp veya tutuklanıp da bu durumları yakınlarına hemen bildirilmeyen, kanun dairesinde yakalandıktan veya tutuklandıktan sonra haklarında kovuşturma yapılmasına veya son soruşturmanın açılmasına yer olmadığına veyahut beraatlarına veya ceza verilmesine yer olmadığına karar verilen, mahkum olup da tutuklu kaldığı süre hükümlülük süresinden fazla olan veya tutuklandıktan sonra sadece para cezasına mahkum edilen kimselerin uğrayacakları her türlü zararlar Devletçe ödenir. 5271 sayılı CMK' nın 141 vd. maddeleri ile haksız yakalama ve tutuklama hallerine üç yeni hal eklenmiş ve ayrıca başka koruma tedbirleri için tazminat ödenmesi öngörülmüştür [31]. Buna göre yasal hakları hatırlatılmadan veya hatırlatılan haklarından yararlandırma isteği yerine getirilmeden tutuklama, kanuna uygun olarak tutuklandığı halde makul sürede yargılama mercii önüne çıkarılmama ve makul süre içinde hüküm vermemek, yargılamanın yenilenmesi sonucunda beraat veya ceza verilmesine yer olmadığı kararının verilmesi halinde, önceki mahkûmiyet kararının tamamen veya kısmen infaz edilmesinden dolayı tazminat ödenebilecektir. Ayrıca arama ve el koymaya ilişkin koruma tedbirleri de tazminat ödenebilecek haller arasına eklenmiştir. 5271 sayılı CMK' nın 141 vd. maddeleriyle getirilen yenilikler, 466 sayılı Kanuna göre daha ileri bir aşamayı ifade etse de, tüm koruma tedbirlerinin düzenleme kapsamına alınmaması haklı olarak eleştirilmiştir [32]. Gerçekten 5271 sayılı CMK' da düzenlenen koruma tedbirlerinden iletişim denetlenmesi, gizli soruşturmacı ve teknik araçlarla izleme gibi hallerin tazminat kapsamının dışında tutulmasının mantıklı bir gerekçesini bulmak güçtür. Kaldı ki, kapsam dışında tutulan bu koruma tedbirleri, bireyin en fazla hukuka aykırı müdahaleye maruz kalabileceği tedbirler[33]. Kapsam dışında tutulan koruma tedbirleriyle ilgili keyfi uygulamalardan ve oluşan zararlardan Devletin hiçbir şekilde sorumlu tutulamayacağı anlamı çıkarılmamalıdır. Zira Anayasa'nın 125'nci maddesinin son fıkrasına göre "İdare, kendi eylem ve işlemlerinden doğan zararı ödemekle yükümlüdür". Dolayısıyla CMK 141'nci maddesinde sayılmayan hallerde, Devletin idare hukukunun genel esaslarına göre sorumlu tutulması mümkündür [34]. Ancak dava konusu yapılan işlemlerin hakim ve savcılık işlemleri olmaması gerekir. Zira idari yargı uygulamasında yargısal faaliyetlerden dolayı idarenin sorumluluğu kabul edilmemektedir [35]. Bu durumda ancak kolluk görevlilerinin işlemleri aleyhine, idare hukukunun genel esaslarına göre idare aleyhine dava açılabilir[36]. III.TAZMİNAT GEREKTİREN FİİLLER A. GENEL OLARAK Gerek 466 sayılı Kanunda gerekse 5271 sayılı CMK 141 vd. maddelerinde tazminatı gerektiriri fiiller, hangi fiillere maruz kalanların tazminat talep edebileceği ifade edilerek dolaylı olarak düzenlenmiştir. Buna göre aşağıdaki fiiller, tazminat gerektirmektedir: 1-Kanunlarda belirtilen koşullar oluşmadan yakalama, tutuklama veya tutukluluğunun devamına karar vermek, 2-Kanuni göz altı süresinde hakim önüne çıkarmamak, 3-Tutuklamada kanuni hakları hatırlatmamak veya hakları hatırlatıldığı halde yararlandırılma isteğini yerine getirmemek, 4-Kanuna uygun olarak tutuklandığı halde makul sürede yargılama mercii huzuruna çıkarmamak ve bu süre içinde hakkında hüküm vermemek, 5-Yakalama veya tutuklama nedenleri ve suçlamalar hakkında, yakalanan ve tutuklanan kişiye yazıyla veya bunun hemen olanaklı bulunmadığı hallerde sözle açıklama yapmamak, 6-Yakalama veya tutuklanmanın, yakalanan ve tutuklanan kişilerin yakınlarına bildirmemek, 7-Arama kararını ölçüsüz bir şekilde gerçekleştirmek, 8-Daha önce kanuna uygun olarak yakalanan ve tutuklanan kişi hakkında kovuşturmaya yer olmadığına veya beraatına karar vermek, 9-Gözaltı ve tutukluluk süresinin, hükümlülük süresinden fazla olması, 10-Koşulları oluşmadığı halde bir başkasının eşyasına veya diğer malvarlığı değerlerine el koymak veya korunması için gerekli tedbirler almamak ya da el konulan eşyayı veya diğer malvarlığı değerlerini amaç dışı kullanmak veya zamanında geri vermemek, CMK' nın 323'üncü maddesinde, yukarıda sayılanların dışında yeni bir tazminat nedeni düzenlenmiştir. Buna göre "Yargılamanın yenilenmesi sonucunda beraat veya ceza verilmesine yer olmadığı kararının verilmesi halinde, önceki mahkûmiyet kararının tamamen veya kısmen infaz edilmesi dolayısıyla kişinin uğradığı maddi ve manevi zararlar bu Kanunun 141 ila 144'üncü maddeleri hükümlerine göre tazmin edilir". Burada herhangi bir koruma tedbiri nedeniyle tazminat söz konusu değildir. Tazminatın konusu kısmen veya tamamen infaz edilen mahkûmiyet kararı nedeniyle uğranılan maddi ve manevi zararlardır. B.FİİLLER 1. Kanunlarda belirtilen koşullar oluşmadan yakalama, tutuklama veya tutukluluğunun devamına karar vermek a. Kanunda Belirtilen Koşullar Oluşmadan Yakalama Kararı Vermek Yakalama, suç şüphesi altında bulunan kişilerin, ceza yargılamasının sağlıklı yürütülmesi amacıyla, yargıç kararı olmaksızın, özgürlüğünün kısıtlanması ve gözaltına alınıp alınmayacağı hususunda karar verilinceye kadar denetim ve gözetim altında tutulmasıdır[37]. Kişi özgürlüğünü yargıç kararı olmaksızın sınırlayan bu tedbire ancak zorunlu hallerde başvurulabilir. Nitekim yakalama şartları, Anayasa'da (m.19)[38] <BR>ve kanunlarda ayrıntılı olarak düzenlenmiştir[39]. Bu koşullar dışında yakalama, hukuka aykırı olur ve yakalanan kişiler, her türlü zararlarını Devletten talep edebilirler[40]. Yakalama, fiili bir durumu yansıtmakta olup genellikle herhangi bir emre dayanmaksızın yapılır ki buna öğretide"müzekkeresiz yakalama" denir. Bir de kolluk görevlilerinin emir üzerine yaptıkları yakalama vardır ki buna da"müzekkereli yakalama" denir[41]. CMK' da düzenlenen yakalama adli yakalama olarak adlandırılmaktadır[42]. Bunun dışında dayanağı Polis Vazife Salahiyeti Kanunu (m.13) olan kamu güvenliği ve düzeninin korunması için başvurulan önleme yakalaması vardır. [43]. Tazminat talep etme hakkı açısından yakalama türleri itibariye bir farklılık söz konusu değildir. Çünkü Kanun'da (CMK,m.141/1a), "Kanunlarda belirtilen koşullar dışında" denilmek suretiyle sadece CMK' ya göre değil, diğer kanunlara dayalı olarak yapılacak keyfi ve usulsüz yakalamalara karşı da tazminat talep edilebileceğine işaret edilmiştir. Yakalama koşulları, Kanun'da herkes için yakalama koşulları ve kolluk için yakalama koşulları olarak iki farklı şekilde düzenlenmiştir[44]. Herkes için yakalama koşulları CMK 90'ncı maddede belirtilmiştir. Buna göre kişiye suç işlerken rastlanılması, suçüstü bir fiilden dolayı izlenen kişinin kaçması olasılığının bulunması veya hemen kimliğini belirleme olanağının bulunmaması halinde geçici olarak herkes için yakalama yapılabilir [45]. Herkesin geçici olarak yakalama yetkisinin bulunduğu bu halde kolluk görevlilerinin de yakalama yetkisi bulunmaktadır[46]. CMK 90'ncı madde uyarınca koşulları oluşmadan kolluk görevlisi olmayan herhangi bir kişinin geçici olarak yakalama yapması halinde Devleti tazminat ile sorumlu tutmak mümkün değildir. Zira bu durumda Devlet adına kullanılan bir yetki yoktur. Eğer koşuları varsa genel hükümlere göre haksız yakalamayı yapan kişinin kişisel sorumluluğu söz konusu olabilir. Kolluk görevlileri, gecikmesinde sakınca bulunan ve tutuklama kararı veya yakalama emri düzenlenmesini gerektiren hallerde, Cumhuriyet Savcısına veya amirlerine derhal başvurma olanağı bulunmadığı takdirde yakalama yetkisine sahiptir (CMK, m.90/2). Kolluğun yakalama yetkisi, Yakalama, Gözaltına Alma ve İfade Alma Yönetmeliği'nin (YGİY) 5'nci maddesinde daha açık bir şekilde düzenlenmiştir. Yönetmelik hükümleri, Kanun hükümlerini tamamlayıcı mahiyette olup, Kanun'la verilmeyen bir yakalama yetkisini kolluk görevlilerine tanımış değildir. Dolayısıyla adı geçen Yönetmeliğin 5'nci maddesinde belirtilen hallerde yapılan yakalama da kanuna uygun bir yakalamadır. Yakalama, diğer koruma tedbirleri gibi geçici bir tedbir olup, yakalama emrine konu işlemin yerine getirilmesi nedeniyle yakalama emrinin çıkarılma amacının ortadan kalkması durumunda mahkeme, hakim veya Cumhuriyet savcısı tarafından yakalama emrinin derhal iadesi istenir (CMK m.90/6). Aksi durumda yani yakalama koşulları ortadan kaldığı halde, mevcut durumun sürdürülmesi, Devletin tazminat sorumluluğunu gerektirir. Kural olarak soruşturma ve kovuşturması şikayete tabi olan suçlarda yakalama yapılmaz. Ancak şikayete bağlı olmakla birlikte, çocuklara, beden veya akıl hastalığı, malûllük veya güçsüzlükleri nedeniyle kendilerini idareden aciz bulunanlara karşı işlenen suçüstü hallerinde kişinin yakalanması şikayete bağlı değildir (CMK 90/3). Dolayısıyla CMK 90/3 'de belirtilen istisna dışında soruşturması ve kovuşturması şikayete tabi olan suçlarda yakalama yapılması halinde, Devletin tazminat sorumluluğu doğabilecektir. Mahkeme veya hakiminin yakalama yetkisi ve yakalama nedenleri CMK' nın 98'nci maddesinde düzenlenmiştir. Buna göre soruşturma evresinde çağrı üzerine gelmeyen veya çağrı yapılamayan şüpheli hakkında, Cumhuriyet savcısının istemi üzerine sulh ceza hakimi tarafından yakalama emri düzenlenebilir. Ayrıca, tutuklama isteminin reddi kararına itiraz halinde, itiraz mercii tarafından da yakalama emri düzenlenebilir. Ayı şekilde kovuşturma evresinde kaçak sanık hakkında yakalama emri re'sen veya Cumhuriyet savcısının istemi üzerine hakim veya mahkeme tarafından düzenlenir. Yakalanmış iken kolluk görevlisinin elinden kaçan şüpheli veya sanık ya da tutukevi veya ceza infaz kurumundan kaçan tutuklu veya hükümlü hakkında Cumhuriyet savcıları ve kolluk kuvvetlerinin de yakalama emri çıkarma yetkisi bulunmaktadır. Görüldüğü gibi soruşturma evresinde yakalama emri çıkarma yetkisi esas itibariyle hakime veya mahkemeye aittir. Cumhuriyet savcısının ve kolluk kuvvetlerinin yakalama emri çıkarma yetkisi, çok istisna hallerde tanınmıştır. Bu haller dışında Cumhuriyet Savcısının veya kolluk kuvvetlerinin yakalama emri çıkarması veya koşulları oluşmadan hakimin yakalama emri çıkarması, tazminat sorumluluğunu gerektirir. b. Kanun'da belirtilen koşullar oluşmadan tutuklamaya veya tutukluluğunun devamına karar vermek Tutuklama kararı, bir kişinin suçluluğu hakkında kesin karar verilmeden önce özgürlüğünü ağır bir biçimde sınırlayan ve bu nedenle ancak hakim veya mahkeme tarafından verilebilen bir karardır [47]. Tutuklama, bir yandan kişiyi özgürlüğünden yoksun bırakması, bir yandan da kişinin suç işlediği hususunda toplumda bir inanç doğurması nedeniyle ancak zorunlu hallerde başvurulması gereken bir koruma tedbiridir[48]. Bu nedenle tutuklama kararı, zaruret olmadıkça verildiğinde veya zaruret aşıldığında haksız bir karara dönüşebilir [49]. Kuvvetli suç şüphesinin[50] <BR>varlığını gösteren olguların bulunmasına ek olarak şüpheli veya sanığın kaçması, saklanması veya kaçacağı şüphesini uyandıran somut olguların olması veya şüpheli veya sanığın davranışları ile delilleri yok etme, gizleme veya değiştirme, tanık, mağdur veya başkaları üzerinde baskı yapma girişiminde bulunma hususlarında kuvvetli şüphenin olması halinde[51] <BR>şüphelinin veya sanığın tutuklanmasına karar verilebilir (CMK m.100/1). İşin önemi ve verilmesi beklenen ceza ve güvenlik tedbiri nazara alındığında tutuklama kararının ölçülü olmayacağı durumlarda, tutuklama kararı verilemez (CMK, m.100/1) . Ayrıca Kanun'da sayılan tutuklama nedenleri var olsa bile sadece adli para cezasını gerektiren veya hapis cezasının üst sınırı bir yıldan fazla olmayan suçlarda tutuklama kararı verilemez (CMK m.100/son). Tutuklama tedbiri, diğer koruma tedbirleri gibi geçici bir tedbirdir. Ancak Kanun Koyucu, diğer koruma tedbirlerinden farklı olarak tutuklama tedbirinin kişi hak ve özgürlüğü için yol açtığı ağır sonuçları gözeterek, tutuklama sebeplerinin var olup olmadığının belli aralıklarla denetlenmesini zorunlu hale getirmiş ve ayrıca tutuklama sürelerine azami bir sınır getirmiştir. Buna göre soruşturma evresinde şüphelinin tutukevinde bulunduğu süre içinde ve en geç otuzar günlük süreler itibarıyla tutukluluk halinin devamının gerekip gerekmeyeceği hususunda, Cumhuriyet savcısının istemi üzerine sulh ceza hakimi tarafından CMK 100 üncü madde hükümleri göz önünde bulundurularak karar verilir. Hakim veya mahkeme, tutukevinde bulunan sanığın tutukluluk halinin devamının gerekip gerekmeyeceğine her oturumda veya koşullar gerektirdiğinde oturumlar arasında ya da en geç otuzar süreler içinde re'sen karar verir. Ayrıca şüpheli de tutukluluk durumunun incelenmesini, en geç otuzar günlük süreler itibarıyla isteyebilir (CMK, m.108) ve soruşturma ve kovuşturma evrelerinin her aşamasında şüpheli veya sanık salıverilmesini talep edebilir. (CMK 104/1). Azami tutukluluk süresi, görevli mahkemeye göre değişiklik arz eder. Ağır ceza mahkemesinin görevine giren işlerde, tutukluluk süresi en çok iki yıldır. Bu süre, zorunlu hallerde, gerekçesi gösterilerek üç yıla kadar uzatılabilir. Ağır ceza mahkemesinin görevine girmeyen (Sulh ceza ve asliye ceza mahkemesinin görevine giren) işlerde ise tutukluluk süresi en çok bir yıldır. Ancak bu süre, zorunlu hallerde gerekçeleri gösterilerek altı ay daha uzatılabilir (CMK m.102). CMK' nın 250'nci maddesinin birinci fıkrasının (c) bendinde öngörülen suçlar bakımından [52], Kanun'da öngörülen azami tutuklama süreleri iki kat olarak uygulanır (CMK m.252/son). Bu durumda uzamış süreler, esas süreye ekleneceğinden tutukluluk süresi, ağır cezalık işlerde beş yıla kadar, CMK' nın 250'nci maddesinde belirtilen suçlarda on yıla kadar uzayabilmektedir. Kuşkusuz, bu durum tutuklamanın geçici bir koruma tedbiri oluşuyla bağdaşmamaktadır[53]. Kanun'da ifade edilen tutuklama koşulları oluşmadan tutuklama kararı verilmesi, tutuklamaya neden olan koşullar ortadan kalkmasına rağmen tutukluluğun devamına karar verilmesi, tutukluluğa ilişkin azami süreler gözetilmeden tutukluluğun sürdürülmesi halinde Devletin tazminat sorumluluğu doğabilecektir. 2. Kanuni göz altı süresinde hakim önüne çıkarmamak Gözaltı, yakalamadan sonra ortaya çıkan bir durumdur. Yakalama, gözaltına almanın önkoşuludur. Ancak her yakalananın gözaltına alınması zorunlu değildir[54]. 5271 sayılı CMK, Ceza Muhakemeleri Usul Kanun'undan (CMUK) farklı olarak gözaltı kurumunu ayrı bir koruma tedbiri olarak düzenlenmiştir [55]. Ayrıca gözaltı koruma tedbiri, YGİY'nin 4'üncü maddesinde de tanımlanmıştır[56]. CMK' nın 90'ıncı maddesine göre kolluk kuvvetleri veya herkes tarafından yakalamanın yapılabileceği durumlarda herhangi biri tarafından şüphelinin yakalanması halinde, olay ve yakalanan kişi hakkında hemen Cumhuriyet savcısına bilgi verilir ve Cumhuriyet savcısının emri doğrultusunda işlem yapılır (CMK 90/5). Cumhuriyet savcısı, yakalanan kişinin bırakılmasını emredebileceği gibi, soruşturmanın tamamlanması için gözaltına alınmasına karar verebilir (CMK m.91). İşte Cumhuriyet savcısının, şüpheliyi, yetkili hakim önüne çıkarana veya serbest bırakana kadar bir süre özgürlüğünden yoksun bırakmasına gözaltı denilmektedir[57]. Kural olarak gözaltı süresi, yakalama yerine en yakın hakim ve mahkemeye gönderilmesi için zorunlu süre hariç, yakalama anından itibaren yirmi dört saati geçemez. Yakalama yerine en yakın hakim veya mahkemeye gönderilme için zorunlu süre ise on iki saatten fazla olamaz (CMK m.91). İsnat edilen suç, CMK' nın 250'nci maddesinin birinci fıkrasında yer alan suçlara bakmakla görevli olan ağır ceza mahkemelerinin görev alanına giriyorsa bu süre kırk sekiz saattir (CMK 251/5). Ancak toplu olarak işlenen suçlarda, delillerin toplanmasındaki güçlük veya şüpheli sayısının çokluğu nedeniyle; Cumhuriyet savcısı, gözaltı süresini, her defasında bir günü geçmemek üzere, üç gün süreyle uzatılmasına yazılı olarak emir verebilir (CMK 91/3). Bu süre Anayasa'nın 120'nci maddesi gereğince olağanüstü hal ilan edilen bölgelerde yakalanan kişiler hakkında Cumhuriyet savcısının talebi ve hakim kararıyla yedi güne kadar uzatılabilir (CMK m.251/5). Kanunda belirtilen ve yukarıda ifade edilen gözaltı süreleri içinde hakim önüne çıkarılmayan kişi, CMK 141 vd. maddeleri uyarınca tazminat talep edebilir. CMK 91/2'ye göre gözaltına alma, bu tedbirin soruşturma yönünden zorunlu olmasına ve kişinin bir suçu işlediğini düşündürebilecek emarelerin varlığına bağlıdır. Bu koşullar oluşmadan gözaltı kararı verilemez. Ancak CMK 141'nci maddesinde, yakalama ve tutuklamanın aksine, Kanun'daki koşullar oluşmadan gözaltı kararı verilmesi halinde, tazminat talep edilebileceği öngörülmemiştir. Dolayısıyla gözaltı kararı, kanuni şartlar oluşmadan alınmış olsa dahi, kişi, Kanun'da belirtilen süreler içinde hakim önüne çıkarılmış ise, haksız gözaltı nedeniyle tazminat talep edemez. Duruma göre birkaç saat sürebilecek haksız bir yakalamaya karşı tazminat talep etme hakkı tanınmış iken, duruma göre yedi güne kadar sürebilecek haksız bir gözaltı işlemine karşı tazminat hakkının tanınmaması, önemli bir çelişkidir. 3. Kanuni hakları hatırlatmadan veya hakları hatırlatıldığı halde yararlandırılma isteğini yerine getirmeden tutuklamak CMK' nın 90'ıncı maddesinin 4'üncü fıkrasına göre kolluk, yakalanan kişiye kanuni haklarını derhal bildirir. Yakalanan kişiye kanuni haklarının tam olarak anlatıldığı yakalama tutanağında açıkça yazılır (CMK m.97/1). YGİY'nin 5'nci maddesine göre yakalanan kişiye kanuni hakları hatırlatıldıktan sonra bu husus, Yönetmeliğe ekli Yakalama ve Gözaltına Alma Tutanağı Şüpheli ve Sanık Hakları Formu ile belgelendirilir. Şüpheli ve sanığın hangi haklara haiz olduğu CMK' nın 147'nci maddesinde düzenlenmiştir. Buna göre şüpheli veya sanık, müdafi seçme, onun hukuki yardımından yararlanabilme, müdafiinin ifade alma sırasında hazır bulunmasını isteme, müdafi seçecek durumda değilse ve bir müdafi yardımından yararlanmak istediği takdirde kendisine baro tarafından bir müdafi görevlendirilebilmesini isteme, yakınlarından istediğine yakalandığının derhal bildirilmesini isteme, isnat edilen suç hakkında açıklamada bulunmama, şüpheden kurtulması için somut delillerinin toplanmasını isteme, yakalama ve gözaltına alma işlemine veya gözaltı süresinin uzatılmasına ilişkin Cumhuriyet Savcısının yazılı emrine karşı, hemen serbest bırakılmasını sağlamak için sulh ceza hakimine başvurabilme (CMK m.91/4) hakkını haizdir. Kanuni haklarının tam olarak hatırlatılması gerekmektedir. Birinin bile hatırlatılmaması, duruma göre tazminat gerektirebilir. Ayrıca söz konusu hakların hatırlatılması yeterli değildir. Hatırlatılan hakların talebe uygun olarak yerine getirilmesi zorunludur. Örneğin şüpheli ve sanığa şüpheden kurtulması için somut delillerinin toplanmasını isteme hakkı hatırlatıldıktan sonra, şüpheli veya sanığın toplanmasını istediği hiçbir delil toplanmadan tutuklama kararı verilmesi halinde, Devletin tazminat sorumluluğu doğabilecektir. Kanuni hakların hatırlatılmaması veya hatırlatıldığı halde yararlandırma isteğinin yerine getirilmemesinin tazminat sorumluluğuna yol açabilmesi için şüpheli veya sanığın tutuklanması gerekir. Zira hükümde açıkça kanuni hakları hatırlatılmadan veya hatırlatılan haklarından yararlandırılma isteği yerine getirilmeden tutuklanan kişinin tazminat talep edebileceği ifade edilmiştir. Dolayısıyla yakalanan ancak tutuklanmayan kişilere kanuni hakların hatırlatılmaması veya hatırlatıldığı halde yararlandırma isteğinin yerine getirilmemesi, bu hükme göre sorumluluk doğurmaz. Kanun Koyucu'nun, yasal haklarının hatırlatılması ve gereğinin yerine getirilmesi hususunda tutuklama ile yakalama arasında yaptığı ayrımın mantıklı bir gerekçesi bulunmamaktadır. Nitekim gerekçede bu hususta bir açıklama yer almamaktadır. Kaldı ki, Kanun'da kanuni hakların hatırlatılması ve yaralandırma isteğinin yerine getirilmesi hususunda, yakalanan, gözaltına alınan veya tutuklanan kişiler arasında bir ayrım gözetilmemiştir. Aksine kanuni hakların hatırlatılması daha çok yakalama işlemi ile birlikte anılmaktadır[58]. Bu nedenle Kanun'da yapılacak bir değişiklik ile kanuni hakları hatırlatılmadan veya hatırlatılan haklarından yararlandırılma isteği yerine getirilmeden yakalanan ve gözaltına alınan herkese de tazminat talep etme hakkı tanınması uygun olur. 4. Kanuna uygun olarak tutuklandığı halde makul sürede yargılama mercii huzuruna çıkarmamak ve bu süre içinde hakkında hüküm vermemek Düzenlemede her ne kadar "ve" bağlacı kullanılmış ise de hükümde iki ayrı tazminat nedeninin var olduğu kabul edilmektedir. Bunlardan ilki, Kanuna uygun olarak tutuklandığı halde makul sürede yargılama merciinin önüne çıkarılmamak, ikincisi ise makul süre içerisinde hüküm vermemektir[59]. Anayasa'nın 19'uncu maddesinde tutuklanan kişilerin, makul süre içinde yargılanmayı ve soruşturma veya kovuşturma sırasında serbest bırakılmayı isteme hakları olduğu ifade edildikten sonra aksi muamele halinde kişilerin uğrayacağı zararların Devletçe ödeneceği hüküm altına alınmıştır. Dolayısıyla yargılamanın makul süre içinde bitirilmesi ve tutukluluk süresinin makul olması, anayasal bir zorunluluktur. Makul süre içerisinde yargılama mercii önüne çıkarılmama veya makul sürede hüküm verilmemesinin tazminat nedeni olabilmesi için şüpheli veya sanığın kanuna uygun olarak tutuklanmış olması gerekir [60]. Eğer soruşturma veya kovuşturma aşamasında şüpheli veya sanık hiç tutuklanmamışsa makul süre içinde yargılama mercii önüne çıkarılmama veya makul süre içinde hüküm verilmeme gerekçesiyle tazminat talep edilemez. CMK' da tutuklamada azami süreler belirlenmiş ancak makul süreyle ilgili herhangi bir düzenlemeye yer verilmemiştir. Aynı şekilde yargılama süreleri ile ilgili bir düzenleme de söz konusu değildir. Tutuklamada ve muhakemede makul süre hususunda AHİS'de de kesin bir süre öngörülmemiştir[61]. Bu nedenle makul süre kavramı kesinlik arz etmemektedir. Makul süre, her somut olayın şartlarına göre değerlendirilecektir [62]. Avrupa İnsan Hakları Mahkemesi'nin (AHİM) ve Komisyonun yerleşik içtihatlarına göre tutuklulukta makul sürenin tespitinde, özgürlüğün kısıtlandığı süre, isnat edilen suçun niteliği ve mahkûmiyet halinde verilmesi olası cezanın ne olduğu, özgürlüğün kısıtlanmasının, sanık üzerindeki maddi, manevi ve diğer etkilerinin ne olduğu, sanığın davranışları, soruşturmanın yürütülme şekli ve üslubu, ilgili adli işlemlerin ne olduğu hususları dikkate alınır[63]. Temyiz aşamasında tutuklu geçirilen süre, tutuklamada makul sürenin hesabında dikkate alınmaz[64]. Muhakemede makul sürede ise dava konusunun niteliği, bireysel başvuruda bulunanın yargılama sırasındaki tutumu, ulusal yargılama makamının tutumu ölçütleri gözetilmektedir[65]. Ceza davaları için makul sürenin başlangıcı, kişiye suç işlediğine dair bildirimin resmi makamlar tarafından yapıldığı tarihte başlar. Bu çerçevede olayın özelliğine göre kişinin yakalandığı, gözaltına alındığı, tutuklandığı, hazırlık soruşturmasının başlatıldığı tarih, sürenin başladığı tarih olarak kabul edilebilir [66]. Makul sürede esas alınacak son tarih ise suç isnadının veya verilen cezanın kesinleştiği tarihtir[67]. Dolayısıyla tutuklamada makul süre için AHİS'in 5'nci maddesi, muhakemede makul süre için ise AHİS'in 6'ncı maddesi ve AHİM içtihatları, değerlendirmede esas alınacaktır[68]. AHİM içtihatlarına göre makul süreyi aşan tutukluluk halleri, sözleşmenin 5.3 maddesinin yanı sıra 6/2 maddesinde düzenlenen masumiyet karinesinin de ihlali anlamı taşımaktadır[69]. Suçsuzluk karinesi ile makul süre arasında kurulan ilişkinin gerekçesi uzun tutukluluk hallerinde, tutukluluk halinin, kesin kararla mahkûmiyetten önce peşin cezaya dönüşmüş olmasıdır[70]. AHİS'nin 5'nci maddesi ve AHİM'nin konuyla ilgili içtihatları gözetilerek CMK' da tutuklamanın azami süreleri belirlenmiştir[71]. Ancak bu sürelere riayet edilmesi, her durumda tutukluluk süresinin makul olduğu anlamına gelmemektedir. Bu sürelere riayet edilmeden yapılan tutuklama haksız bir tutuklamadır. Ancak bu süreler dahilinde olan tutuklama süresi, yukarıda ifade edilen ölçütler çerçevesinde makul sayılmayabilir [72]. 5. Yakalama veya tutuklama nedenleri ve suçlamalar hakkında, yakalanan ve tutuklanan kişiye yazıyla veya bunun hemen olanaklı bulunmadığı hallerde sözle açıklama yapmamak Yakalanan veya tutuklanan kişinin öncelikle merak ettiği ve öğrenmek isteyeceği husus, neyle suçlandığı ve hangi nedenlerle yakalandığı veya tutuklandığıdır. Şüpheli ve sanığın kendisini savunması için de öncelikle bahsi geçen bilgilere muhtaç olduğu açıktır. Ne ile suçlandığını bilmeyen, kendisini savunamaz. Dolayısıyla yakalama veya tutuklama nedenleri ve suçlamalar hakkında bilgi vermek, savunma hakkıyla yakından ilgilidir[73]. Nitekim bu husus, önemine binaen, Anayasa'da açıkça düzenlenmiştir[74]. CMK' nın 97'nci maddesinde yakalama işleminin tutanağa bağlanacağı ifade edildikten sonra tanzim edilecek tutanakta yakalananın, hangi suç nedeniyle yakalandığının yazılacağı düzenlenmiştir. Yine yakalama emrinde kişinin açık eşkali, bilindiğinde kimliği, yakalandığında nereye gönderileceğinin yanı sıra isnat edilen suç da yazılacaktır (CMK m.98/4). Yakalanan kişiye, suç ayrımı gözetilmeksizin yakalama sebebi herhalde yazılı, bunun hemen mümkün olmaması halinde sözlü olarak derhal bildirilir (YGİY,m.6/4). Yine tutuklamaya, tutuklamanın devamına ilişkin kararlarda mutlaka gerekçe gösterilir ve bu gerekçede hukuki ve fiili nedenler gösterilir (CMK,m.101/2). Kararın içeriği, şüpheli ve sanığa sözlü olarak bildirilir ayrıca bir örneği yazılmak suretiyle şüpheli veya sanığa verilir (CMK,m.101/2). Görüldüğü gibi, yakalanan veya tutuklanan kişiye, yakalama veya tutuklama nedenleri ve suçlamalar hakkında bilgi vermek Anayasa'nın ve Kanun'un amir hükmü olup, bu hükme riayet edilmemesi halinde Devletin tazminat sorumluluğu doğabilecektir. 6. Yakalamayı veya tutuklamayı, yakalanan ve tutuklanan kişilerin yakınlarına bildirmemek Şüpheli veya sanık yakalandığında, gözaltına alındığında veya gözaltı süresi uzatıldığında, bir yakınına veya belirlediği bir kişiye gecikmeksizin haber verilir[75]. Haber verme işlemi Cumhuriyet savcısının emriyle yapılır [76]. Yani bu konuda Cumhuriyet savcısının emir vermesi gerekir (CMK m.95/1). Yakalanan veya gözaltına alınan yabancı ise, yakalandığı hususu, vatandaşı olduğu devletin konsolosluğuna bildirilir. Ancak yabancının haber verilmesine yazılı olarak karşı çıkmaması gerekir (CMK m.95/2). Yabancı yazılı olarak karşı çıkarsa haber verme yükümlülüğü bulunmamaktadır [77]. Sanığın ve şüphelinin tutuklanması halinde veya tutuklamanın uzatılmasına karar verilmesi halinde, karardan tutuklunun bir yakınına veya belirlediği bir kişiye, hakimin kararıyla gecikmeksizin haber verilir (CMK m.107/1). Ayrıca yakalama ve gözaltından farklı olarak tutuklamada, soruşturmanın amacını tehlikeye düşürmemek kaydıyla tutuklunun bizzat kendisine de haber verme hakkı tanınmıştır (CMK m.107/2). Tutuklanan şüpheli veya sanığın yabancı olması durumunda tutuklanma durumu, yazılı olarak karşı çıkmaması koşuluyla vatandaşı olduğu devletin konsolosluğuna bildirilir (CMK m.107/3). CMK' nın bahsi geçen hükümlerine göre, haber verme yükümlüğü, yakalanan veya tutuklanan kişinin bir yakınına veya belirlediği bir kişiye bu durumun bildirilmesiyle ifa edilmiş sayılır. Söz konusu durumun, hem yakınına hem de belirlenen bir kişiye bildirilmesi zorunlu değildir. Ancak bu konuda seçim hakkı, yakalanan veya tutuklanan kişiye aittir. Yani belirlenen bir kişiye bildirilmesinin talep edilmesi halinde, yakınına bildirim yapılamayacağı gibi hakimin, Cumhuriyet savcısının veya kolluğun belirlediği bir kişiye de bildirim yapılması mümkün değildir. Ancak yakalanan veya tutuklanan kişinin belirlediği kişiye değil de yakınına haber verilmesi halinde Devletin tazminat sorumluluğunun doğmayacağı düşünülmektedir. Zira yakalama veya tutuklama hali yakınlarına bildirilmiş ise CMK 141/1-h maddesine göre tazminat sorumluluğunun doğması mümkün değildir. Aynı şekilde tutuklama halinde, tutuklanan kişiye bizzat haber verme hakkının tanınabildiği durumlarda bu hakkın kullandırılmamasının da, yakınlarına CMK 107/1 maddesi uyarınca zaten haber verilmiş olacağından tazminat yaptırımı bulunmamaktadır. Her ne kadar CMK' nın ilgili maddeleri uyarınca gözaltına alma, gözaltı süresinin uzatılması veya tutukluğun uzatılması halinde bildirim yükümlüğü söz konusu ise de bu yükümlülüğün ihlali halinde, Devletin CMK 141/1-h maddesine göre tazminattan sorumlu tutulması mümkün değildir. Çünkü hüküm, tazminat sorumluluğunu, yakalama ve tutuklama halinde yakınlarına haber vermeyle sınırlandırmıştır. Düzenlemenin bu haliyle eksik olduğu açıktır. Düzenlemenin tutarlılığı ve Kanun'un bütünlüğü açısından bu hususların da hükme eklenmesi uygun olur. 7. Arama kararını ölçüsüz bir şekilde gerçekleştirmek Arama kararının bizatihi hukuka aykırı olması, tazminat nedeni değildir. Sadece arama kararının ölçüsüz bir şekilde uygulanması tazminat sebebi olabilmektedir[78]. Ölçüsüz arama, orantılık ilkesine aykırı olarak yapılan aramadır[79]. Buna göre aramanın gereğinden fazla uzatılması, arama kararı için gerekli işlemlerin orantısız bir şekilde icra edilmesi, arama yapılan yere zarar verilmesi halinde ölçüsüz bir aramadan söz edilebilir[80]. Yine yapılan arama sırasında evin tüm eşyalarının dağıtılması, çamurlu ayakkabılarla eve girilmesi, etrafın kirletilmesi, duvarların kazılması, dolapların kırılması, gündüz arama yapılacakken geceleyin arama yapılması, aramanın saatlerce sürmesi[81], üstü veya aracı aranan kişiye kötü muamelede bulunulması[82] <BR>gibi hallerde aramanın ölçüsüz bir şekilde yapıldığı kabul edilebilir. Ölçünün takdirinde aranan şeyin niteliği de belirleyici olacaktır [83]. 466 sayılı Kanun'a kıyasla arama koruma tedbirinin bu yönüyle dahi tazminat sebebi olarak düzenlenmesi ileri bir adım ise de arama ile ilgili her türlü hukuka aykırılıkların tazminat sebebi olarak düzenlenmesi daha isabetli olurdu [84]. Bununla birlikte, özellikle önleme aramalarında veya kolluk tarafından icra edilen adli aramalarda "hizmet kusurunun" bulunması halinde, arama kararının bizatihi kendisinin, bir tam yargı davasında tazminata konu olması mümkündür[85]. 8. Koşulları oluşmadığı halde bir başkasının eşyasına veya diğer malvarlığı değerlerine el koymak veya korunması için gerekli tedbirler almamak ya da el konulan eşyayı veya diğer malvarlığı değerlerini amaç dışı kullanmak veya zamanında geri vermek Hükümde tazminata neden olabilecek birden çok fiil düzenlenmiştir. Bu fiillerden herhangi birinin varlığı, tazminat sorumluluğu için yeterlidir. Hepsinin aynı anda bulunmasına gerek yoktur. a.Koşulları oluşmadığı halde bir başkasının eşyasına veya malvarlığı değerlerine el koymak Bir başkasının eşyasına el koyma işlemi, arama işlemi sırasında söz konusu olabilmektedir. El koyma işlemi, ancak ispat aracı olarak yararlı görülen ya da eşya veya kazanç müsaderesinin konusunu oluşturabilecek mal varlığı değerleri için söz konusu olabilir[86] <BR>(CMK m.123/1). Esas olan sahibin rızasıyla malvarlığı değerlerinin muhafaza altına alınmasıdır. Ancak yanında bulunduran kişi, rızayla teslim etmediği takdirde, bu tür eşyaya el konulabilir (CMK m.123/2) [87]. CMK' nın 128'inci maddesinin 2'nci fıkrasında belirtilen suçlarda, soruşturma veya kovuşturma konusu olan bir suçun işlendiğine ve bu suçlardan elde edildiğine dair kuvvetli şüphe sebebi bulunması halinde şüpheli veya sanığa ait; taşınmazlara, kara, deniz veya hava ulaşım araçlarına, banka veya diğer mali kurumlardaki her türlü hesaba, gerçek veya tüzel kişiler nezdinde ki her türlü hak ve alacaklara, kıymetli evraka, ortağı bulunduğu şirketteki ortaklık paylarına, kiralık kasa mevcutlarına, diğer malvarlığı değerlerine el konulabilir (CMK m. 128/2). Suçun delillerini oluşturduğundan şüphe edilen ve gerçeğin ortaya çıkarılması için soruşturma ve kovuşturmada adliyenin eli altında olması zorunlu sayılıp, posta hizmeti veren her türlü resmi veya özel kuruluşta bulunan gönderilere el konulabilir (CMK m.129). Buna karşılık şüpheli veya sanık ile 45 ve 46'ncı maddelere göre tanıklıktan çekinebilecek kimseler arasındaki mektuplara ve belgelere, bu kimselerin nezdinde bulundukça el konulamaz (CMK m.126) Kanuni koşullar oluşmadan bir başkasının eşyasına veya malvarlığı değerlerine el konulması halinde, oluşan zararlardan Devlet sorumlu olacaktır. b.El konulan eşya veya mal varlığı değerlerinin korunması için gerekli tedbirleri almamak ya da amaç dışı kullanmak El konulan eşya, el konulduğu andan itibaren Devletin emanetindedir. Bu nedenle el konulan eşyanın değerinin muhafazası ve zarar görmemesi için gerekli tedbirleri almak ve amaç dışı kullanılmasının önüne geçmek Devletin yükümlülüğü altındadır (CMK m.132/4). Bu çerçevede el konulan eşya, bakım ve gözetimiyle ilgili tedbirler almak ve istendiğinde derhal iade edilmek koşuluyla şüpheliye, sanığa veya diğer bir kişiye teslim edilebilir (CMK m.132/5).Yine el konulan eşya, delil olarak saklanmasına gerek kalmaması halinde, rayiç değerinin derhal ödenmesi karşılığında, ilgiliye teslim edilebilir (CMK m.132/6). Ayrıca el konulan eşya, zarara uğraması veya değerinde esaslı ölçüde kayıp meydana gelme tehlikesinin varlığı halinde, hükmün kesinleşmesinden önce elden çıkarılabilir (CMK,m132/1)[88]. El konulan eşyanın muhafazası ve malvarlığı değerlerinin korunması için alınması gerekli tedbirlerin alınmaması ya da amaç dışı kullanılması ve bu nedenle el konulan eşyanın zarar görmesi veya malvarlığı değerlerinin el konulduğu zamana nispetle düşmesi halinde oluşan zararlardan Devlet sorumlu olacaktır. c.El Konulan eşyayı veya malvarlığı değerlerini zamanında iade etmemek El koyma diğer koruma tedbirleri gibi geçici olduğundan, muhakeme sonucunda el konulan eşya müsadere edilir ya da zilyedine iade edilir[89]. El konulan eşya veya malvarlığı değerleri hakkında esasla birlikte iade kararı verilmesi halinde, kararın kesinleşmesiyle birlikte el konulan eşya veya malvarlığı değerlerinin gecikmeksizin iadesi gerekir. CMK' da soruşturma ve kovuşturma aşamasında esasla ilgili bir karar verilmeden önce de el konulan eşya veya malvarlığı değerlerinin iadesi hususunda düzenlemeler bulunmaktadır. CMK 130'uncu maddesinin 2'nci fıkrasına göre avukat bürosunda yapılan aramada el konulmasına karar verilen şeyler bakımında bunların avukat ile müvekkili arasında mesleki ilişkiye ait olduğunun öne sürülmesi halinde, el konulan şeyin avukat ile müvekkili arasındaki mesleki ilişkiye ait olduğunun hakim veya mahkemece saptandığı takdirde, el konulan eşya derhal avukata iade edilir. Bilgisayar, bilgisayar programları ve bilgisayar kütüklerine şifrenin çözülememesinden dolayı girilememesi veya gizlenmiş bilgilere ulaşılamaması halinde çözümün yapılabilmesi ve gerekli kopyaların alınabilmesi için bu araç ve gereçlere el konulduğu durumda şifrenin çözümünün yapılması ve gerekli kopyaların alınması halinde, el konulan cihazlar, gecikme olmaksızın iade edilir (CMK m.134/2). Şüpheliye, sanığa veya üçüncü kişilere ait el konulmuş eşyanın, soruşturma ve kovuşturma bakımından muhafazasına gerek kalmaması veya müsadereye tabi tutulmayacağının anlaşılması halinde şüpheli, sanık veya üçüncü kişiye iade edilir (CMK m.131/1). Yine CMK 128'inci madde hükümlerine göre el konulan eşya veya malvarlığı değerlerinin suçtan zarar gören kişiye ait olması ve bunlara delil olarak ihtiyaç bulunmaması halinde sahibine iade edilir (CMK 131/2). İşte yargılama sonucunda nihai hükümle birlikte iade edilmesi gereken veya soruşturma ve kovuşturma aşamasında derhal veya gecikmeksizin iadesi gereken eşya veya malvarlığı değerlerinin zamanında sahibine verilmemesi nedeniyle oluşabilecek tüm zararlardan Devlet sorumlu olacaktır. 9. Gözaltı ve tutukluluk süresinin, hükümlülük süresinden fazla olması Sanık, yapılan yargılama sonucunda mahkûm olmakla beraber, mahkûm olduğu ceza, daha önce gözaltı ve tutuklulukta geçirdiği süreden daha az olabilir. İşte bu durumda mahkûm oluğu ceza ile gözaltı ve tutuklulukta geçirdiği süre arasındaki fark nedeniyle oluşan zararın Devletçe karşılanması gerekir. Bu ihtimalde mahkûmun daha önce gözaltına alınması ve tutuklanması hukuka uygundur. Gözaltı ve tutuklama kararları hukuka aykırı ise, hükümlülük süresinden fazla olup olmadığına bakılmaksızın CMK 141/1-a maddesi uyarınca değerlendirme yapılacaktır. Daha önce gözaltına alınan veya tutuklanan kişinin mahkûm olduğu ceza, para cezası ise bu durumda süre mukayesesi yapılamayacağından, kişi böyle bir mukayese yapılmadan tazminat talep edebilir. Ancak kişinin mahkûm olduğu para cezasının, hapis cezasına seçenek bir yaptırım olmaması, bir başka deyişle, mahkûm olduğu suçun cezasının sadece para cezası olması gerekir. Bu halde hükmü veren mahkeme, kararında ilgiliye tazminat hakkı olduğunu bildirir ve bu hususu verilen karara geçirir (CMK m.141/2) 10. Kanuna uygun olarak yakalandıktan ve tutuklandıktan sonra kovuşturmaya yer olmadığına veya beraatına karar verilmesi Kanuna uygun olarak yakalanan veya tutuklanan kişi hakkında soruşturma aşamasında kavuşturmaya yer olmadığına karar verilmesi mümkün olduğu gibi, hakkında kamu davası açıldıktan sonra yargılama sonucunda beraat etmesi de mümkündür. İşte yapılan soruşturma ve kovuşturma sonucunda masum olduğu anlaşılan kişilerin daha önce kanuna uygun olarak yakalanıp tutuklanmaları nedeniyle maruz kaldıkları zararlar Devlet tarafından karşılanır. Madde'de sayılan tazminata konu kararlar, sınırlı bir şekilde sayılmıştır. Bu nedenle düşme, ortadan kaldırma ve mahkûmiyet kararları tazminata konu olamazlar [90]. Sanık hakkında birden çok suçtan dolayı dava açılmış ve bir kısım suçlardan mahkûmiyet kararı verilmiş ise beraat kararı verilen suçlardan dolayı tazminata hükmolunur[91]. 5271 sayılı CMK' nın aksine 466 sayılı Kanun'a göre kovuşturma sonucunda ceza verilmesine yer olmadığına karar verilenlerin de tazminat talep etme hakkı bulunmaktadır (m.1/6). Burada başlangıçta verilen yakalama ve tutuklama kararları veya işlemlerinde herhangi bir hukuka aykırılık bulunmamakta aksine tüm karar ve işlemler hukukun öngördüğü kural ve ilkeler çerçevesinde gerçekleşmektedir. Ancak Kanun Koyucu, hukuk devleti olmanın gereği olarak kişilerin başlangıçta hukuka uygun bir şekilde özgürlüklerinin kısıtlanmasının daha sonra verilen kararlar özü itibariyle haksız hale geldiğini kabul ederek zararların tazminini kabul etmiştir[92]. Tazminat talebi açısından kovuşturmaya yer olmadığına dair karar ile beraat kararının gerekçesinin hiçbir önemi bulunmamaktadır. Delil yetersizliğinden de dahil olmak üzere hangi nedenle olursa olsun kanuna uygun olarak yakalanıp tutuklandıktan sonra haklarında kovuşturmaya yer olmadığına veya beraat kararı verilen kişiler Devletten tazminat talep edebilir[93]. Kanuna uygun olarak tutuklanan kişi hakkında kovuşturmaya yer olmadığına veya beraatına karar veren merciler, ilgiliye tazminat hakları olduğunu bildirir ve bu husus verilen karara geçirilir (CMK m.141/2). Kararda bu hususun gözetilmemesi bozmayı gerektirdiği gibi, CMK 142'nci maddesinde belirtilen süreler de işlemeye başlamaz[94]. 11. Yargılamanın Yenilenmesi Sonucunda beraat ve ceza verilmesine yer olmadığına karar verilmesi Hükümlü lehine yargılamanın yenilenmesinin talep edilmesi üzerine (CMK,m.311), yargılamanın yenilenmesi sonucunda beraat veya ceza verilmesine yer olmadığına karar verilmesi halinde, önceki mahkûmiyet tamamen veya kısmen infaz edilmiş ise hükümlünün uğradığı maddi ve manevi zararlar CMK 141 ila 144 üncü maddeleri uyarınca tazmin edilir (CMK m.323/3). Yargılamanın yenilenmesi sonucunda, hakkında beraat veya ceza verilmesine yer olmadığına karar verilen kişinin tazminat talep edebilmesi için mahkûmiyet kararının kısmen veya tamamen infaz edilmiş olması gerekir. Burada esasında herhangi bir koruma tedbiri nedeniyle tanınmış bir tazminat hakkı söz konusu değildir. Tazminatın nedeni, infaz edilmiş haksız bir mahkûmiyet hükmüdür. Nitekim hükümde kişinin mahkûmiyet kararının tamamen veya kısmen infaz edilmesi dolayısıyla uğradığı maddi ve manevi zararların tazmin edileceği ifade edilmiştir. Yargılamanın yenilenmesi sonucunda hangi nedenle olursa olsun ceza verilmesine yer olmadığına karar verilen kişiye tazminat talep etme hakkı tanınmış iken kovuşturma sonucunda kusurunun bulunmaması nedeniyle hakkında ceza verilmesine yer olmadığına karar verilen kişiye tazminat talep etme hakkı tanınmaması (CMK m.144) açık bir çelişkidir. IV.TAZMİNATIN KAPSAMI, TAZMİNAT İSTEMİNDE USUL VE İLGİLİLERE RÜCU A. TAZMİNATIN KAPSAMI Tazminatı gerektirir fiil veya fiillerin sübutu halinde, fiilin mağduru olan kişi, Devletten her türlü zararının tazminini talep edebilir (CMK 141/1-son)[95]. Zarar, kişinin malvarlığında veya şahıs varlığında iradesi dışında meydana gelen eksilmeyi ifade eder [96]. Bu çerçevede her türlü zararın kapsamına maddi zararlar gibi manevi zararlar da dahildir (CMK 141/1-son). Zararın tutarı, tazminat hukukun genel prensiplerine göre tayin edilir (CMK m.142/6) [97]. Avrupa İnsan Hakları Sözleşmesi'nin 41'inci maddesinde ise kişi özgürlüğü ve güvenliği hakkı da dahil olmak üzere sözleşmede koruma altına alınan herhangi bir hakkı ihlal edilen kişiye "hakkaniyete uygun bir tazminat" ödeneceği hüküm altına alınmıştır. Kanun gereği tazminat hukukunun genel prensipleri gözetileceğinden, talep halinde hükmedilen tazminata faiz yürütülür. Nitekim CGK' nın 23.11.2004 tarihli 1-177/203 sayılı kararında hükmedilen tazminata faiz yürütülebileceği kabul edilmiştir[98]. 1.Maddi Tazminat Maddi tazminatın konusu, kişinin uğradığı maddi zararlardır. Maddi zarar, kişinin malvarlığında meydana gelen bir azalma veya eksilmeyi ifade eder[99]. Bu azalma ya malvarlığını oluşturan aktif değerlerin eksilmesi ya da pasiflerinin yani borçlarının artması şeklinde tezahür eder [100]. Zarar, kişinin malvarlığındaki fili azalmayı (fiili zarar) içerdiği gibi, malvarlığında kesin olarak veya büyük bir ihtimalle meydana gelebilecek bir artışın tamamen veya kısmen önlenmesi yoluyla ortaya çıkan (yoksun kalınan kar) zararı da içerir [101]. Tazminat hukukunda malvarlığı geniş şekilde anlaşılmaktadır. Taşınır ve taşınmaz üzerindeki ayni haklar, alacak hakları, fikri ve sınai haklar, zarar görenin ekonomik geleceği, yani çalışma ve faaliyetleriyle gelecekte elde edeceği kazanç ve gelir ihtimali malvarlığı kapsamında değerlendirilmektedir[102]. Devletin, oluşan zararlardan sorumlu tutulabilmesi için CMK 141'inci maddesinde sayılan fiillerle, meydana gelen zarar arasında uygun illiyet bağı bulunması gerekir. İlliyet bağı, sorumluluğun asli şartı, tazminat hukukunun temel ilkesidir [103]. İlliyet kavramı, oluşan zararla, söz konusu davranış ve olay arasında sebep-sonuç bağının bulunmasını gerektirir[104]. İlliyet bağının bulunmaması veya mücbir sebep, zarar görenin kusuru gibi illiyet bağını kesen nedenlerin bulunması halinde, Devletin sorumluluğundan söz edilemez[105]. Kural olarak, üçüncü kişinin kusuru da illiyet bağını kesebilmekte ve zarar vereni sorumluluktan kurtarabilmektedir [106]. Esasında yalan tanıklık ve iftira hallerinde üçüncü kişinin kusuru söz konusudur. Ancak Kanun, bu hallerde Devleti yine sorumlu tutmakta ancak yalan tanıklık yapana ve iftira suçunu işleyene rücu hakkı tanımaktadır. CMK' nın 141'inci maddesinde düzenlenen her halde maddi zarar doğmayabilir. Maddi zararlar, daha çok haksız yakalama ve tutuklama hallerinde söz konusu olabilmektedir[107]. Bu ihtimalde kişi özgürlükten yoksun kılınmaktadır. Bu nedenle işine gidememekte ve mesleğini icra edememektedir. Dolayısıyla haksız yakalama ve tutuklama halinde kişinin işine devam edememesi nedeniyle uğradığı zararlar, maddi tazminatın temelini oluşturur [108]. Bu çerçevede maddi zarar, kişinin yakalandığı veya tutuklandığı gün ile salıverildiği gün arasındaki gelir kaybıdır [109].466 sayılı Kanun döneminde Yargıtay'ın yerleşik uygulamalarına göre hürriyetten mahrum bırakılan her gün için Asgari Ücret Tespit Komisyonu'nun tespit ettiği ücret esas alınmaktaydı. Ancak özellikle 2001'de yapılan Anayasa değişikliğinden ve buna paralel CMK' da ki düzenlemeden sonra (m.142/6) tazminat hukukunun genel esaslarının tazminat hesabında dikkate alınacağı hususu göz önüne alındığında, her durumda asgari ücrete göre değil, davacının yaptığı işe göre makul ve kabul edilebilir bir tazminata hükmedilmesi gerekir[110]. Tazminat hesabında kişinin gerçek net ücreti ve eğer serbest çalışıyor ise gerçek geliri dikkate alınır. Net gelir kaybının hesabında kişinin hafta sonu ve resmi tatillerde çalışıp çalışmadığı araştırılmalıdır. Eğer bu günlerde çalışmıyor ise bu günlere tekabül eden ücret net gelir kaybından düşülmelidir[111]. Belli bir işyerine bağlı olarak çalışmayan işçiler için tarım ve sanayide çalışıp çalışmadıkları araştırılarak, bu alanda ki asgari ücret üzerinden tazminata hükmolunur[112]. İşsizlere, net asgari ücret üzerinden tazminat ödenir [113]. Serbest meslek mensuplarının, ne kadar gelir elde ettikleri, vergi dairesi ve ilgili meslek kuruluşundan sorularak tespit edilir[114]. Kişi, haksız yakalama ve tutuklama nedeniyle işini tümüyle kaybetmiş ise sadece tutuklu kaldığı sürelere tekabül eden geliri değil, aynı zamanda oluşan diğer zararların da tazmini gerekir. Bunun da ötesinde haksız yakalama ve tutuklama nedeniyle mahrum kaldığı kazançlar da uygun illiyet bağı olması koşuluyla tazminat hesabında dikkate alınmalıdır. Arama kararının ölçüsüz bir şekilde gerçekleşmesi nedeniyle işyerinde veya meskende veya eşyalarda meydana gelen her türlü zararlar da maddi tazminatın konusunu teşkil edebilir. Yine haksız olarak el konulan eşya veya diğer malvarlığının değerlerindeki eksilmeler veya eşya veya diğer malvarlığı değerlerinin amaç dışı kullanılması veya zamanında geri verilmemesi nedeniyle oluşan zararlar da maddi tazminat kapsamında talep edilebilir. Kişinin tazminata dayanak teşkil eden koruma tedbirleri nedeniyle yargı mercilerinde yaptığı giderler ve avukata ödenen ücret de maddi tazminat kapsamında talep edilebilir [115]. 2.Manevi Tazminat Manevi tazminat talebinin konusu, manevi zararlardır. Manevi zarar, bir kişinin şahıs varlığında (kişilik haklarında, manevi değerlerinde) iradesi dışında meydana gelen her türlü eksilmeyi (bedeni acılar, ruhi elem, üzüntü vs.) ifade eder[116]. Şahıs varlığı, bir kişinin kişi olarak hukukça korunan kişilik değerlerinin tümünü kapsar. Hayat, vücut bütünlüğü, sağlık, hürriyet, isim, resim, şeref, haysiyet, ticari itibar gibi değerler, kişilik değerlerini ve dolayısıyla kişilik haklarını oluşturur[117]. Kişilik değerlerindeki eksilmenin paraya ölçülmesi veya ekonomik bir değer olarak hesaplanması mümkün bulunmadığından, manevi tazminat tutarının tayininde hakime geniş bir takdir yetkisi tanınmıştır [118]. Hakim, manevi tazminat miktarını tayin ederken, tarafların sıfatını, işgal ettikleri makamı ve diğer sosyal ekonomik durumlarını da dikkate alır. (BK,m.49/2) . Hakim, takdir hakkı çerçevesinde manevi tazminat tutarını belirlerken BK 43 ve 44'üncü maddelerini kıyasen uygular ve özellikle kusurun ağırlığını ve olayın özel şartlarını dikkate alır [119]. Koruma tedbirleri nedeniyle oluşan manevi zarar, kişinin itibarının sarsılması, hasret çekmesi, cezaevi koşulları nedeniyle duyulan acı ve ıstıraptır [120]. Hükmedilecek manevi tazminat, hak ve nesafet kurallarına uygun makul bir miktar olmalı ve sebepsiz zenginleşmeye mahal vermemelidir[121]. Kişinin haksız yere yakalanması ve tutuklanması, kişilik haklarını zedeleyen ağır bir ihlaldir. Bu durumda hükmedilecek manevi tazminat, diğer tazminat nedenlerine kıyasla daha yüksek olmalıdır. Tazminat miktarının tayininde haksız olarak hürriyetinden mahrum bırakılan gün sayısı, kişinin toplum içindeki statüsü ve maddi durumu da dikkate alınır[122]. Ayrıca yakalamaya veya tutuklamaya dayanak kılınan suçun niteliği de, manevi tazminat miktarının tespitinde ölçü alınır [123]. Zira yüz kızartıcı bir suç isnadıyla yakalanan veya tutuklanan kişinin, kişilik haklarının daha fazla zedeleneceği açıktır. B.TAZMİNAT İSTEMİNDE USUL 1.Görevli Ve Yetkili Mahkeme Tazminat kavramının borçlar hukuku ile ilgisi gözetildiğinde, tazminat talepleri hakkında hukuk mahkemesinde karar verilmesinin uygun olacağı düşünülebilir ise de tazminat talebinin bir ceza soruşturma veya kovuşturması kapsamında icra edilen bir işleme dayalı olması ve bunun değerlendirilmesinin uzmanlık gerektirmesi nedeniyle karar verme yetkisinin bir ceza mahkemesine verilmesi daha uygun olacağı değerlendirilmiştir[124] <BR>. Nitekim CMK' ya göre tazminat isteminde görevli mahkeme, ağır ceza mahkemesidir. Yetkili mahkeme ise kural olarak zarara uğrayanın oturduğu yer mahkemesidir[125]. Zarara uğrayanın oturduğu yer ağır ceza mahkemesi tazminat konusu işlemle ilişkili ise ve aynı yerde başka bir ağır ceza dairesi yoksa yetkili mahkeme, zarara uğrayanın oturduğu yere en yakın ağır ceza mahkemesidir (CMK 142/2). 2.Dava Açma Süresi Dava açma süresi, karar veya hükümlerin kesinleştiğin ilgilisine tebliğinden itibaren üç aydır. Her durumda davanın, karar ve hükümlerin kesinleştiği tarihten itibaren bir yıl içinde açılması gerekir (CMK m.142/1). Bu süreler hak düşürücü süre olup uzaması söz konusu olmadığı gibi eski hale getirme kurumunun uygulanması da mümkün değildir [126]. Dava açma süresinin başlangıç tarihini, tazminatı gerektirir her fiil için ayrı ayrı değerlendirmek gerekir. Öncelikle şu hususu vurgulamak gerekir ki, dava açma süresinin başlaması için tazminat konusu fiilin işlendiği davanın nihai olarak karara bağlanması ve bu kararın kesinleşmesine her durumda gerek bulunmamaktadır [127]. 466 sayılı Kanun'un 2'nci maddesinde dava açma süresinin "kendilerine zarar veren işlemlerin yapılmasına esas olan iddialar sebebiyle haklarında açılan davalar sonunda verilen kararların kesinleştiği veya bu iddiaların mercilerince karara bağlandığı" tarihten itibaren başlayacağı ifade edilmiştir. Bu ibareye, 5271 sayılı CMK' da yer verilmemiştir. Dolayısıyla 5271 sayılı CMK açısından koruma tedbirlerine esas olan iddialar sebebiyle açılan davanın sonuçlanmasının ve kesinleşmesinin beklenmesi yönündeki bir görüşün yasal dayanağı bulunmamaktadır. Kaldı ki 5271 sayılı CMK' da karar veya hükümler demek suretiyle hüküm dışındaki bir kısım kararların kesinleşmesi halinde dahi, dava açma süresinin başlayabileceği ifade edilmiştir. Hüküm, muhakemeyi sonlandıran nihai bir karardır. Beraat, ceza verilmesine yer olmadığı, mahkûmiyet, güvenlik tedbirine hükmedilmesi, davanın reddi ve düşmesi kararları hükümdür (CMK m.223/1). Kovuşturmaya yer olmadığına dair karar (CMK m.172), tutuklama (CMK m.100), arama (CMK m.119) gibi kararlar, hüküm sayılmazlar. Hükmün ve kararların kesinleşmesi için CMK 260 vd. maddelerinde belirtilen kanun yollarının tüketilmesi veya süresi içinde kanun yollarına başvurulmaması gerekir. Kararlar için kanun yolu, itiraz (CMK m.267), hüküm için temyiz ve istinaftır (CMK m.272 vd.). Haksız tutuklama ve yakalama nedeniyle tazminat isteminde bulunulması için yargılamanın sonlandırılmasına ve hükmün kesinleşmesine gerek bulunmamaktadır. Zira söz konusu tazminat nedeni için haksız olarak yakalanan veya tutuklanan kişinin, yargılama sonucunda mahkûm olmasının veya beraat etmesinin sonuca bir etkisi bulunmamaktadır. CMK' nın 144'üncü maddesinde "kanuna uygun olarak yakalanan veya tutuklanan kişilerden" denilmek suretiyle, tazminat istemeyecek kişiler olarak sayılan kişilerin ortak özelliğinin, kanuna uygun olarak yakalanan ve tutuklanan kişi olduğu açık bir şekilde ifade edilmiştir. Yine CMK 141/1-e maddesinde " kanuna uygun olarak yakalandıktan veya tutuklandıktan sonra haklarında kovuşturmaya yer olmadığına veya beraatlarına karar verilen " demek suretiyle kanuna aykırı olarak yakalanan veya tutuklanan kişiler için haklarında kovuşturmaya yer olmadığına veya beraatlarına karar verilmesinin sonuca etkili olmadığı dolaylı bir şekilde ifade edilmiştir. Bununla birlikte kanuna aykırı yakalama ve tutuklama nedeniyle tazminat isteminde bulunulması için yakalama ve tutuklama kararlarına ilişkin itiraz süreçlerinin tüketilmesi gerekmektedir. Dava açma süresi de itirazın ret edildiği, yakalama ve tutuklama kararının kesinleştiği tarihten itibaren başlar. Kanuna uygun olarak yakalandıktan veya tutuklandıktan sonra haklarında kovuşturmaya yer olmadığına veya beraatlarına karar verilen kişiler için üç aylık dava açma süresi, bu kararların tebliğinden itibaren başlar[128]. Herhangi bir hüküm veya kararın tebliğinin gerekmediği, örneğin, yakalama ve tutuklama halinin yakınlarına bildirilmemesi, aramanın ölçüsüz bir şekilde gerçekleştirilmesi gibi hallerde sürenin başlangıç tarihinin, işlemin yapıldığı tarih olarak kabul edilmesi ve sürenin bu tarihten itibaren bir yıl olarak kabulünün, herhangi bir hak kaybına yol açmaması açısından uygun olacağı değerlendirilmektedir [129]. 3.Dava Dilekçesinde Bulunması Gereken Hususlar Ve Yargılama Usulü a.Dava Dilekçesinde Bulunması Gereken Hususlar Davacı, dava dilekçesinde açık kimliğini ve adresini, CMK 141'inci maddesindeki fiil veya fiillerden hangisin zarara sebebiyet verdiğini, zararın niteliğini (maddi mi manevi mi) ve tutarını (kaç TL maddi veya manevi tazminat istendiği) belirtmesi ve iddiasına dayanak teşkil edecek belgeleri, dilekçesine eklemesi gerekir. (CMK,m.142/3). Dava dilekçesinde bulunması gereken bilgi ve belgelerin herhangi birinin eksik olması halinde yargılamaya başlanmaz. Bu durumda mahkeme, davacıya bilgi ve belgelerdeki eksikliği tamamlaması için bir aylık süre verir ve bu süre içinde eksiklikleri ikmal etmemesi halinde dilekçenin ret edileceğini davacıya duyurur (CMK,m.142/4). Verilen süre içinde eksik veya eksiklikler tamamlanmaz ise dava dilekçesi ret edilir. Ret kararı aleyhine itiraz yoluna başvurulabilir (CMK,m.142/4). Duyuruda esas alınacak adres, davacının dava dilekçesinde bildirdiği adrestir. Bu adresin yetersiz veya yanlış olması veya adres değişikliği nedeniyle tebligatın yapılamaması halinde mahkemece adres araştırması yapılmaz. Bu halde dava dilekçesi, Cumhuriyet Savcısının yazılı görüşü alınarak ret edilir [130]. b.Yargılama Usulü Dosya üzerinde yapılan incelemeden sonra dilekçenin usulüne uygun olduğu ve ihtiva etmesi gereken bilgi ve belgelerin tamam olduğunun anlaşılması halinde, Mahkeme, dilekçe ve eki belgelerin bir örneğini Devlet Hazinesi'nin yargı çevresi içindeki temsilcisine tebliğ eder (CMK, m.142/5). Devlet Hazinesi, varsa beyan ve itirazlarını onbeş gün içinde yazılı olarak Mahkemesine sunar (CMK, m.142/5). Mahkeme, talebin ve talebe dayanak belgelerin değerlendirilmesi ve verilecek tazminat tutarının belirlenmesi için gerekli her türlü araştırmayı yapmaya yetkilidir. Mahkeme, bunu heyet olarak yapabileceği gibi, hakimlerden biri aracılığıyla da yaptırabilir (CMK 142/6). Hakimlerden birinin görevlendirilmesi, bir üyenin naip olarak tayin edilmesi anlamı taşımaktadır. Burada uygulanacak kurum niyabet kurumudur[131]. Naip üyenin yapacağı ilk iş, davanın süresi içinde açılıp açılmadığını denetlemektir. Süre yönünden yapılacak değerlendirme, esas itibariyle davanın kabule şayan olup olmadığının değerlendirilmesi anlamı taşımaktadır. Bu çerçevede naip üyenin yapacağı değerlendirmede Cumhuriyet Savcısının görüşünü alınmasına gerek bulunmamaktadır. Zira davanın süre yönünden kabule şayan bulunmasından sonra dava hakkında cumhuriyet savcısının görüşü alınacağından, süre açısından da görüş açıklama imkanı bulabilecektir[132]. Dava ile ilgili delillerin toplanması kapsamında öncelikle soruşturma ve kovuşturma dosyasının celp edilmesi gerekir. Zira tazminat talebi, her durumda kovuşturma veya soruşturma dosyasındaki bir işleme dayanmaktadır[133]. Sadece manevi tazminat talebi ile açılan davalarda bilirkişi incelemesine gerek bulunmamakla birlikte özellikle maddi tazminat talep edilen davalarda, zarar tutarının tespiti bilirkişi incelemesini gerektirir. Naip üye, dava ile araştırma ve incelemelerini tamamladıktan sonra dosyayı, görüş için savcılığa gönderir. Savcılık görüşünü yazılı olarak bildirir. Görüş bildirmek için Kanunda bir süre öngörülmemiştir. Savcının görüşü, mütalaa niteliğinde olup bağlayıcılığı bulunmamaktadır[134]. Hüküm için yapılması gereken araştırma tamamlandıktan sonra Mahkeme, kararını verir. Karar, duruşmalı olarak verilir[135]. Mahkeme, tazminatı gerektiren bir yön bulunmadığına kanaat getirmesi halinde davanın reddine karar verir. Tazminat talebinin hukuka uygun ve haklı olduğuna kanaat getirmesi halinde ise davanın kabulüne karar verir. Kabul kararı, tümden olabileceği gibi kısmen de olabilir. Mahkeme yetkisizlik kararı da verebilir. Bu durumda dosyayı, yetkili saydığı ağır ceza mahkemesine gönderir. Mahkeme bu aşamada davanın kabule şayan olmadığına karar veremeyeceği gibi, davayı süre yönünden de ret edemez [136]. Açıklamalı çağrı kağıdına rağmen Hazine temsilcisi, gelmez ise yokluklarında da karar verilebilir (CMK 142/7).Mahkeme kararına karşı istinaf yoluna başvurulabilir. İstinaf istemleri öncelikle ve ivedilikle incelenir ve karar bağlanır (CMK 142/8). 4.Davanın Tarafları a.Davacı CMK 141'nci maddeye göre davacı olabilecekler tek tek sayılmıştır. Buna göre kanunlarda belirtilen koşullar dışında yakalanan, tutuklanan veya tutukluluğunun devamına karar verilen, kanuni gözaltı süresi içinde hakim önüne çıkarılmayan, kanuni hakları hatırlatılmadan veya hatırlatılan haklarından yararlandırılma isteği yerine getirilmeden tutuklanan, kanuna uygun olarak tutuklandığı halde makul sürede yargılama mercii huzuruna çıkarılmayan ve bu süre içinde hakkında hüküm verilmeyen, kanuna uygun olarak yakalandıktan veya tutuklandıktan sonra haklarında kovuşturmaya yer olmadığına veya beraatlarına karar verilen, mahkûm olup da gözaltı ve tutuklulukta geçirdiği süreleri, hükümlülük sürelerinden fazla olan veya işlediği suç için kanunda öngörülen cezanın sadece para cezası olması nedeniyle zorunlu olarak bu cezayla cezalandırılan, yakalama veya tutuklama nedenleri ve haklarındaki suçlamalar kendilerine, yazıyla veya bunun hemen olanaklı bulunmadığı hallerde sözle açıklanmayan, yakalanmaları veya tutuklanmaları yakınlarına bildirilmeyen, hakkındaki arama kararı ölçüsüz bir şekilde gerçekleştirilen, eşyasına veya diğer malvarlığı değerlerine, koşulları oluşmadığı halde el konulan veya korunması için gerekli tedbirler alınmayan ya da eşyası veya diğer malvarlığı değerleri amaç dışı kullanılan veya zamanında geri verilmeyen kişiler, dava açma hakkını haizdirler. Kanuna uygun olarak yakalanmış ve tutuklanmış olmakla birlikte gözaltı ve tutukluluk süresi başka bir hükümlülüğünden indirilenler, tazminata hak kazanmadığı halde, sonradan yürürlüğe giren ve lehte düzenlemeler getiren kanun gereği, durumları tazminat istemeye uygun hale dönüşenler, genel veya özel af, şikayetten vazgeçme, uzlaşma gibi nedenlerle hakkında kovuşturmaya yer olmadığına veya davanın düşmesine karar verilen veya kamu davası geçici olarak durdurulan veya kamu davası ertelenen veya düşürülenler, kusur yeteneğinin bulunmaması nedeniyle hakkında ceza verilmesine yer olmadığına karar verilenler, adli makamlar huzurunda gerçek dışı beyanla suç işlediğini veya suça katıldığını bildirerek gözaltına alınmasına veya tutuklanmasına neden olanlar tazminat talep edemezler (CMK m.144). Dava açma hakkı, haksız koruma tedbirine maruz kalan kişiye sıkı sıkıya bağlı bir haktır. Bu nedenle CMK 141'inci maddesinde sayılan hallerde, üçüncü kişilerin zarar gördükleri iddiasıyla dava açması mümkün değildir[137]. Miras bırakan, ölmeden önce davayı açmış ise, mirasçılar açılan davayı devam ettirebilirler[138]. Sadece gerçek kişiler değil, tüzel kişiler de tazminat talep edebilir. Her ne kadar tüzel kişiler, gözaltına alınamaz, yakalanamaz veya tutuklanamaz ise de tüzel kişilere ait eşya veya malvarlığına el konulması, el konulan eşya ve malvarlığının korunmasıyla ilgili gerekli tedbirlerin alınmaması nedeniyle tüzel kişilerin zarara uğraması mümkündür. Bu halde tüzel kişiler, uğradıkları zararları, Devletten isteyebilirler [139]. Gözaltı ve tutukluluk süresinin, kişinin gözaltına alındığı veya tutuklandığı davada hükmedilen cezadan değil, kişinin başka bir hükümlülüğünden düşürülmesi gerekir. Kişinin başka bir hükümlülüğünün bulunmadığı durumda bu hüküm uygulanmaz. Kişinin gözaltına alındığı veya tutuklandığı davada, gözaltı veya tutukluluk süresinin sonuç cezadan mahsup edilmesi halinde yine bu hüküm uygulanmaz. Bu durumda CMK 141/1-f maddesi uyarınca gözaltı ve tutukluluk süresi, hükümlülük süresinden fazla ise kişi, tazminat talep edebilir. Sonradan yürürlüğe giren lehe kanun nedeniyle durumu tazminat istemeye uygun hale gelenlerden kasıt, daha sonra yapılan düzenlemeyle tazminat isteyebileceklerin kapsamının genişletilmesi suretiyle tazminat talep etme hakkının elde edilmiş olması değildir. Bu ihtimalde, soruşturma ve kovuşturma makamlarının yaptığı işlem, yapıldığı zamanda hukuka uygundur. Ancak daha sonra yapılan yasal bir düzenlemeyle, yapıldığı anda hukuka uygun olan bir işlem hukuka aykırı hale gelebilir ve bu nedenle tazminat talep etme hakkı doğabilir. Örneğin işlemin yapıldığı zamanda kanuni gözaltı süresi azami 48 saat olması nedeniyle bu süre içinde hakim önüne çıkarılan kişi, daha sonra yapılan yasal düzenlemeyle kanuni gözaltı süresinin 24 saate düşürülmesi ile tazminat talep etme hakkını elde edemez. Genel veya özel af, şikayetten vazgeçme[140] <BR>gibi nedenlerle hakkında kovuşturmaya yer olmadığına veya davanın düşmesine karar verilen veya kamu davası geçici olarak durdurulan veya kamu davası ertelenen veya düşürülenlerin tümüyle tazminat talep etme hakkından mahrum bırakılması her durumda isabetli sonuç doğurmamaktadır[141]. Kanun Koyucu, şüpheli veya sanık hakkında dava açılmamasını veya açılan davada belirtilen nedenlerle şüpheli ve sanığın ceza almamasını, soruşturma ve kovuşturma aşamasındaki tüm hukuksuzlukları bertaraf edecek bir durum olarak değerlendirmektedir ki, bu anlayışı hukuki bir yaklaşım olarak değerlendirmek mümkün değildir. Kaldı ki, düzenlemede başka tutarsızlıklar da bulunmaktadır. Şöyle ki; genel af halinde hükmolunan cezalar ortadan kalkmakla beraber özel afta cezaya bağlı hak yoksunlukları devam etmekte ve duruma göre özel affın kapsamı ceza süresinin kısaltılması şeklinde de tezahür edebilmektedir (TCK m.65). Bu durumda özel af uyarınca cezası bir gün bile kısaltılan bir kişinin tazminat talep etme hakkından mahrum bırakılması hakkaniyete uygun değildir. Ayrıca kamu davasının durdurulması veya kamu davasının ertelenmesi, koşullara göre geçici bir durum arz edebilir. Yani dava şartı ikmal edilerek durdurulan kamu davasına devam edilebilir ve kişi mahkum olabilir (CMK m.223/8). Aynı şekilde kamu davası ertelen kişinin, erteleme süresi içinde kasıtlı bir suç işlemesi halinde, ertelenen kamu davası açılır (CMK m.171/4). Bu halde ne olacağı Kanun'da düzenlenmemiştir. Kanaatimizce bu durumda yani durdurulan kamu davasının devam etmesi veya ertelenen kamu davasının açılması halinde, artık duran veya ertelenen bir kamu davasından söz edilemeyeceği için, tazminat talep edilebilir. Kusur yeteneğinin olmaması nedeniyle hakkında ceza verilmesine yer olmadığına karar verilenlerin tazminat talep edememesi hususu da sorunlu bir istisna teşkil etmektedir. CMK' nın 223'üncü maddesinin 3'üncü fıkrasına göre; " yüklenen suçla bağlantılı olarak yaş küçüklüğü, akıl hastalığı veya sağır ve dilsizlik hali ya da geçici nedenlerin bulunması, yüklenen suçun hukuka aykırı fakat bağlayıcı emrin yerine getirilmesi suretiyle veya zorunluluk hali ya da cebir veya tehdit etkisiyle işlenmesi, meşru savunmada sınırın heyecan, korku ve telaş nedeniyle aşılması,kusurluluğu ortadan kaldıran hataya düşülmesi,hallerinde, kusurunun bulunmaması dolayısıyla ceza verilmesine yer olmadığı kararı verilir". Bu halde tazminat talep edilemez. Buna karşılık e tkin pişmanlık, şahsi cezasızlık sebebinin varlığı, karşılıklı hakaret, işlenen fiilin haksızlık içeriğinin azlığı dolayısıyla faile ceza verilmemesi hallerinde (CMK,m.223/4) tazminat talep edilebilmesinde hukuken bir engel bulunmamaktadır. Çünkü Kanun, tazminat talep edebilmek açısından ceza verilmesine yer olmadığına karar verilmesi halini, kusurun bulunmaması nedenleriyle sınırlandırmıştır. Adli makamlar huzurunda gerçek dışı beyanla suç işlediğini veya suça katıldığını bildirerek gözaltına alınmasına veya tutuklanmasına neden olanların tazminat talep edememesi, tazminat hukukunun genel prensiplerine uygundur. Zira bu durumda zarar görenin tam kusuru, illiyet bağını kesmekte ve Devletin sorumluluğunu ortadan kaldırmaktadır[142]. b.Davalı Ceza davası, toplum yararına açılan bir davadır. Dolayısıyla dava sırasında bir haksızlık yapılmış ve bundan da bir zarar doğmuş ise bu zararı, bireyin değil toplumun yüklenmesinin adil bir yaklaşım olacağı ileri sürülmüştür[143]. Nitekim CMK 141'nci maddesinde, zararın toplum adına Devlet tarafından ödenmesi ilkesi benimsenmiş ve bu kapsamda açılacak davalarda davalının Devlet Hazinesi olacağı ifade edilmiştir[144].Tazminata dayanak teşkil eden fiili işleyenler aleyhine doğrudan doğruya dava açılması mümkün değildir. C.TAZMİNATIN GERİ ALINMASI VE RÜCU 1.Tazminatın Geri Alınması Ödenen tazminatın geri alınması, tüm tazminat nedenleri için söz konusu değildir. Sadece CMK 141/1-e' de düzenlenen hususta, tazminatın geri alınması mümkündür. Yukarıda da ifade edildiği gibi, kanuna uygun olarak yakalandıktan veya tutuklandıktan sonra haklarında kovuşturmaya yer olmadığına veya beraatlarına karar verilenler, tazminata hak kazanabilmektedir. Ancak bu şekilde kendisine tazminat ödenen kişi hakkında kovuşturmaya yer olmadığına ilişkin karar sonradan kaldırılarak kamu davası açılması ve mahkûm olması veya yargılamanın aleyhe yenilenmesi ile beraat kararının kaldırılıp mahkûmiyet kararı verilmesi halinde ödenen tazminat geri alınır (CMK m.143/1)[145]. Ancak ödenen tazminatın tamamı geri alınmaz. Sadece ödenen tazminatın mahkûmiyet süresine ilişkin kısmı geri alınır (CMK m.143/1)[146]. Tazminatın geri alınması, Cumhuriyet savcısı tarafından yazılı olarak, tazminat kararını veren mahkemeden istenir. Ödenen tazminat kamu alacaklarının tahsiline ilişkin mevzuat hükümleri uyarınca geri alınır. Mahkemenin verdiği iade kararı itiraza tabidir (CMK 143/1). Mahkemenin verdiği tazminatın ödenmesine ilişkin karar istinafa tabi iken, iade kararının itiraza tabi olması, tazminatın Devletten yasal faiziyle tahsili mümkün iken, iadesinin 6183 sayılı Kanun'un 51/1 maddesi uyarınca aylık %4 gecikme zammı ile tahsilinin öngörülmesi, Kanun Koyucu'nun Devlet ile birey arasında nerede durduğunu göstermesi açısından dikkate değerdir. Yalan tanıklık yapana ve iftira atana rücu halinde, kimin bunu talep edeceği Kanun'da açıkça düzenlenmemiştir. Ancak bu halde de aynı usulün takip edilmesi gerektiği kabul edilmektedir[147]. 2. İlgililere Rücu Anayasa'nın 40'ıncı maddesinin son fıkrasına göre resmi görevlilerin haksız işlemleri sonucu kişilerin uğradığı zararlar Devletçe tazmin edilir. Devletin, haksız işlemlerde sorumluluğu olan kişilere rücu hakkı saklıdır. Nitekim koruma tedbirleriyle ilgili olarak Devletin ödediği tazminattan dolayı, görevinin gereklerine aykırı hareket etmek suretiyle görevini kötüye kullananlara rücu edileceği Kanun'da açıkça düzenlenmiştir (CMK 143/2). Gerçekten koruma tedbirleri, kamu görevlileri tarafından uygulanmaktadır. Kuşkusuz, kamu görevlisine rücu olanağının verilmesi, kamu görevlilerini kanun hükümlerini uygulama hususunda daha dikkatli ve özenli olmasına neden olacaktır[148]. Devletin ilgiliye rücu etmesi kanuni bir zorunluluktur. Devletin bu hususta takdir yetkisi bulunmamaktadır [149] <BR> Devletin rücu edeceği kamu görevlisi bir kişi olabileceği gibi birden çok kişi de olabilir. Rücu edilen kamu görevlisi her durumda hakim ve savcı olmayabilir. Örneğin yakalanana kanuni haklarını hatırlatmada veya yakalama hususunu yakınlarına bildirme yükümlülüğünde emniyet ve jandarma görevlilerine de rücu edilebilir. Aynı şekilde el konulan eşya veya malvarlığı değerlerinin zarara uğramasında adli emanette görevli bir kamu görevlisine de rücu edilebilir. Kamu görevlisine rücu edilebilmesi için, kamu görevlisinin görevinin gereklerine aykırı davranması suretiyle görevini kötüye kullanması gerekir. Görevi kötüye kullanma suçu hem icrai hem de ihmali davranışla işlenebilmektedir. Ancak ihmal suretiyle işlenen görevi kötüye kullanma suçunda kamu görevlisine rücu edilemez [150]. Görevinin gereklerine aykırı davranmak suretiyle görevin kötüye kullanılması eylemi, 5237 sayılı TCK' nın 257'nci maddesinde düzenlenen bir suç tipidir. Dolayısıyla kamu görevlisine rücu edilebilmesi için kamu görevlisinin görevi kötüye kullanmak suçundan mahkûm olması ve bu mahkûmiyetin kesinleşmiş olması gerekir[151]. Devlet bazen kamu görevlisi olmayan kişiye de rücu edebilir. Kişinin iftira konusunu oluşturan suç veya yalan tanıklık nedeniyle gözaltına alınması ve tutuklanması halinde; Devlet, iftira eden veya yalan tanıklıkta bulunan kişiye de rücu eder. Burada da iftira edene veya yalan tanıklık yapana rücu edilebilmesi için, iftira edenin TCK 267'nci maddesi uyarınca, yalan tanıklık edenin de TCK 272'nci maddesi uyarınca mahkûm olması ve bu mahkûmiyetin kesinleşmesi gerekmektedir[152]. Hazine temsilcisine tazminatın iadesi için başvuru hakkının tanınmaması bir eksikliktir. Zira tazminat, Hazine adına ödenmektedir. Daha sonra haksız olduğu anlaşılan ödemenin iadesinin talep hakkının Hazine'ye de tanınması uygun olurdu. Ancak mevcut düzenleme çerçevesinde Hazine temsilcisinin Cumhuriyet savcısına istemde bulunmasına ve Cumhuriyet savcısının da istem uyarınca talepte bulunmasına hukuken bir engel bulunmamaktadır [153]. SONUÇ 5271 sayılı CMK' nın koruma tedbirleri nedeniyle tazminat hususunda getirdiği düzenleme, hem 466 sayılı Kanun'dan hem AHİS' de ki düzenlemelerden daha ileri bir aşamayı ifade etmektedir. Gerçekten AHİS' de sadece haksız yakalama ve tutuklama halinde tazminat ödenebileceği hüküm altına alınmış iken, CMK' ya göre arama ve el koymaya ilişkin koruma tedbirleri için de tazminat ödenebilecektir. Yine 466 sayılı Kanun'da olmayan yasal hakları hatırlatılmadan veya hatırlatılan haklarından yararlandırma isteği yerine getirilmeden tutuklama, kanuna uygun olarak tutuklandığı halde makul sürede yargılama mercii önüne çıkarılmama ve yargılamanın yenilenmesi sonucunda beraat veya ceza verilmesine yer olmadığı kararının verilmesi üzerine, önceki mahkûmiyet kararının tamamen veya kısmen infaz edilmesi hallerinde de tazminat ödenebilecektir. 5271 sayılı CMK' nın 141 vd. maddeleriyle getirilen yenilikler, AHİS'e ve 466 sayılı Kanun'a göre daha ileri bir aşamayı ifade etse de, tüm koruma tedbirlerinin tazminat kapsamına alınmaması önemli bir eksikliktir. Gerçekten bireyin en fazla hukuka aykırı müdahaleye maruz kalabileceği koruma tedbirlerinden iletişimin denetlenmesi, gizli soruşturmacı ve teknik araçlarla izleme gibi hallerin tazminat kapsamının dışında tutulmasının mantıklı bir gerekçesini bulmak güçtür. Ayrıca gözaltı, CMK' da ayrı bir koruma tedbiri olarak düzenlenmiş iken, haksız ve hukuka aykırı gözaltı halinde, tazminat yaptırımı öngörülmemiştir. Kaldı ki gözaltı, sonuçları ve süresi itibariyle yakalamadan daha ağır sonuçlar doğurabilecek bir koruma tedbiridir. Duruma göre birkaç saat sürebilecek haksız bir yakalama işlemine karşı tazminat talep etme hakkı tanınmış iken, duruma göre yedi güne kadar sürebilecek haksız bir gözaltı işlemine karşı tazminat hakkının tanınmaması, izahı mümkün olmayan bir çelişkidir. Kanuni hakların hatırlatılmaması veya hatırlatıldığı halde yararlandırma isteğinin yerine getirilmemesinin tazminat sorumluluğuna yol açabilmesi için şüpheli veya sanığın tutuklanması gerekmektedir. Dolayısıyla yakalanan veya gözaltına alınan ancak tutuklanmayan kişilere kanuni hakların hatırlatılmaması veya hatırlatıldığı halde yararlandırma isteğinin yerine getirilmemesi, bu hükme göre sorumluluk doğurmamaktadır. Kuşkusuz böyle bir ayrımın mantıklı bir dayanağı bulunmamaktadır. Kaldı ki Kanun'da kanuni hakların hatırlatılması ve yaralandırma isteğinin yerine getirilmesi hususunda, yakalanan, gözaltına alınan veya tutuklanan kişiler arasında bir ayrım gözetilmemiştir. Aksine kanuni hakların hatırlatılması daha çok yakalama işlemi ile birlikte anılmaktadır. Benzer şekilde CMK' nın ilgili maddeleri uyarınca gözaltına alma, gözaltı süresinin uzatılması veya tutukluğun uzatılması halinde bildirim yükümlüğü söz konusu ise de bu yükümlülüğün ihlali halinde, Devletin CMK 141/1-h maddesine göre tazminattan sorumlu tutulması mümkün değildir. Çünkü hüküm, tazminat sorumluluğunu, yakalama ve tutuklama halinde yakınlarına haber vermeyle sınırlandırmıştır. Bahsi geçen düzenlemelerin bu haliyle eksik olduğu açıktır. Düzenlemenin tutarlılığı ve kanunun bütünlüğü açısından bu hususların da hükme eklenmesi uygun olacaktır. Kusur yeteneğinin olmaması nedeniyle hakkında ceza verilmesine yer olmadığına karar verilenlerin tazminat talep edememesi hususu da sorunlu bir istisna teşkil etmektedir. Bu istisna, bir bütün olarak CMK' da ki ileri düzenlemeyi, 466 sayılı Kanun'un gerisine düşürmüştür. Zira 466 sayılı Kanun'a göre ceza verilmesine yer olmadığına karar verilmesi halinde tazminat talep edilebilir. Bunun ötesinde CMK, tazminat talep edebilmek açısından ceza verilmesine yer olmadığına karar verilmesi halini, kusurun bulunmaması nedenleriyle sınırlandırmıştır. Dolayısıyla etkin pişmanlık, şahsi cezasızlık sebebinin varlığı, karşılıklı hakaret, işlenen fiilin haksızlık içeriğinin azlığı dolayısıyla faile ceza verilmemesi hallerinde tazminat talep edilebilmesinde hukuken bir engel bulunmamaktadır Doğrusu bu ayrımın mantıklı bir gerekçesini bulmak güçtür. Ayrıca yargılamanın yenilenmesi sonucunda hangi nedenle olursa olsun ceza verilmesine yer olmadığına karar verilen kişiye tazminat talep etme hakkı tanınmış iken kovuşturma sonucunda kusurunun bulunmaması nedeniyle hakkında ceza verilmesine yer olmadığına karar verilen kişiye tazminat talep etme hakkı tanınmaması açık bir çelişkidir Dava açma süresinin başlangıç tarihini, tazminatı gerektirir her fiil için ayrı ayrı değerlendirmek gerekir. Dava açma süresinin başlaması için, tazminat konusu fiilin işlendiği davanın nihai olarak karara bağlanması ve bu kararın kesinleşmesine her durumda gerek bulunmamaktadır. Ancak sürenin başlaması için davaya dayanak işlemlerin kesinleşmesi bunun için de CMK 260 vd. maddelerinde belirtilen kanun yollarının tüketilmesi veya süresi içinde kanun yollarına başvurulmaması gerekir. Genel veya özel af gibi nedenlerle hakkında kovuşturmaya yer olmadığına veya davanın düşmesine karar verilen veya kamu davası geçici olarak durdurulan veya kamu davası ertelenen veya düşürülenlerin tümüyle tazminat talep etme hakkından mahrum bırakılması her durumda hakkaniyete uygun sonuç doğurmamaktadır. Genel af halinde hükmolunan cezalar ortadan kalkmakla beraber özel afta cezaya bağlı hak yoksunlukları devam etmekte ve duruma göre özel affın kapsamı ceza süresinin kısaltılması şeklinde de tezahür edebilmektedir. Bu durumda özel af uyarınca cezası bir gün bile kısaltılan bir kişi tazminat talep edemeyecektir. Ayrıca kamu davasının durdurulması veya kamu davasının ertelenmesi, koşullara göre geçici bir durum arz edebilir. Yani dava şartı ikmal edilerek durdurulan kamu davasına devam edilebilir ve kişi mahkûm olabilir. Aynı şekilde kamu davası ertelen kişi, erteleme süresi içinde kasıtlı bir suç işlemesi halinde, ertelenen kamu davası açılır. Kanaatimizce bu durumda yani durdurulan kamu davasının devam etmesi veya ertelenen kamu davasının açılması halinde, artık duran veya ertelenen bir kamu davasından söz edilemeyeceği için, tazminat talep edilebilir. Maddi ve manevi tazminat tutarının belirlenmesinde tazminat hukukunun genel esaslarının referans gösterilmesi önemli bir yeniliktir. Artık göstermelik tazminat tutarlarıyla, haksız uygulamalarının geçiştirilmesi mümkün değildir. Kişi, uğradığı tüm zararları, dava konusu fiil ile illiyet bağı olması koşuluyla talep edebilir. Devlet, bu nedenle ödemek zorunda kaldığı tazminatı, kusuru olan ilgililerden talep etmek zorundadır. Ancak bunun için ilgililerin isnat edilen fiil nedeniyle mahkûm olmaları ve bu mahkûmiyet kararının kesinleşmesi gerekir. KAYNAKÇA ALACAKAPTAN, Uğur, Haksız Tutma ve Yakalama Hallerinde Devletin TazminatVerme Mükellefiyeti , AUHFD, C.18.s.185-222. AKSOY, Şemsettin, Önleme ve Koruma Tedbiri Olarak Arama, Seçkin Yayıncılık, Ankara 2007. AYDIN, Murat Arama ve El Koyma, Seçkin Yayıncılık, Ankara 2007. CENTEL, Nur/ZAFER, Hamide,Ceza Muhakemesi Hukuku,Beta Yayınları, İstanbul 2008, 6.B. CENTEL, Nur, Ceza Muhakemesi Hukukunda Yakalama ve Tutuklama, İstanbul 1992. ÇOLAK, Haluk/ TAŞKIN,Mustafa, Ceza Muhakemesi Kanunu Şerhi, Seçkin Yayıncılık, Ankara 2007, DERDİMAN, Cengiz Anayasa Hukuku,Alfa Aktüel Yayınları, Bursa 2011, 2.B. DONAY, Suheyl, Ceza Muhakemesi Kanunu Şerhi, Beta Yayınlar, İstanbul 2009,1.B. EREN, Fikret Borçlar Hukuku Genel Hükümler, Beta Yayınları, İstanbul 2003,8.B. FEYZİOĞLU, Metin Suçsuzluk Karinesi,Kavram Hakkında Genel Bilgiler ve Avrupa İnsan Hakları Sözleşmesi, AUHFD, S.:1-4, C.:48.s.135-163. FEYZİOĞLU,Metin/ERGÜN OKUYUCU, Güneş, Türk Hukukunda Tutuklulukta Azami Süre , AUHFD, S.:1 C:59,, s.35-59. GİRİTLİ, İsmet/Bilgen, Pertev,/Akgüner, Tayfun, İdare Hukuku, DER Yayınları, İstanbul 2006,2.B. GÖZÜBÜYÜK, Şeref/ TAN, Turgut, İdare Hukuku, C.2, İdari Yargılama Hukuku, Turhan Kitabevi , Ankara 2008,3.B GÖZÜBÜYÜK ,Şeref/GÖLCÜKLÜ, Feyyaz, Avrupa İnsan Hakları Sözleşmesi ve Uygulaması , Turhan Kitabevi, Ankara 2011, 9.B. GÖREN, Zafer/İZGÜ,Ömer Türkiye Cumhuriyeti Anayasası Yorumu, ,TBMM Basımevi, Ankara 2002. GÖZLER, Kemal, Türk Anayasa Hukuku Dersleri, Ekin Kitabevi, Bursa 2007, 4.B. GÜLTAŞ, Veysel, 5237 Sayılı Ceza Muhakemesi Kanunun Işığı Altında Tutuklama, Genel Dağıtım, İzmir 2006. İPEKÇİOĞLU AKSOY, PERVİN, Yakalama ve Gözaltına Alma Koruma Tedbirleri, Dokuzeylül Üniversitesi Hukuk Fakültesi Dergisi, C.9, Özel Sayı, 2007, s.1215-1254. KANMAZ, Fatih, AHİM ve Yargıtay Kararları Işığında Haksız Yakalama,Tutuklama ve El Koyma Nedeniyle Tazminat, Adalet Yayınevi, Ankara 2008. KABOĞLU, Ö.İbrahim Anayasa Hukuku Dersleri, Legal Yayınları, İstanbul 2009, 4.B. KARAHASAN,Mustafa Reşit, Tazminat Hukuku,Maddi Tazminat, Beta Yayınları, İstanbul 2001,6.B. KILIÇOĞLU,Mustafa, Sorumluluk Hukuku, Sözleşme Dışı Sorumluluk, C.1, Turhan Kitabevi, Ankara 2002, 1.B. KİZİROĞLU KESKİN,Serap,Ceza Muhakemesi Kanunu'nda Basit Arama (Adli Arama), AÜHFD, C.58, S.1, s.139-168. KUNTER, Nurullah, Haksız Yere Tevfik Edilmiş Olanlara Tazminat Verilmeli mi? Siyasi İlimlerde Fikir Dünyası, Ankara 1956, S:-1-2. KUNTER,Nurullah/YENİSEY, Feridun/NUHOĞLU, Ayşe, Muhakeme Hukuku Dalı Olarak Ceza Muhakemesi Hukuku, Beta Yayınları, İstanbul 2006, 15.B. MALKOÇ, İsmail/ YÜKSEKTEPE, Mert, Açıklamalar ve Yorumlarla 5271 sayılı Yeni Ceza Muhakemesi Kanunu , Malkoç Kitabevi, Ankara 2005. ÖZBEK, Veli Özer, Ceza Muhakemesi Hukuku, Seçkin Yayınevi, Ankara 2006,1.B. ÖZEN,Muharrem/GÜNGÖR,Devrim/ERGÜN OKUYUCU, Güneş, Avrupa İnsan Hakları Mahkemesi Kararları Işığında Türk Hukukunda Azami Tutukluluk Süresinin Hesaplanmasına İlişkin Değerlendirmeler , Ankara Barosu Dergisi, Yıl:68, S.:2010/4,s.181-189. ÖZTÜRK,Bahri/ERDEM,Mustafa R.,Uygulamalı Ceza Muhakemesi Hukuku, Seçkin Yayınevi,Ankara2008,12.B. SOYASLAN,Doğan, Ceza Muhakemesi Hukuku, Yetkin Basımevi, Ankara 2007, 3.B. TEKİNAY, Selahattin Sulhi,/AKMAN,Serhat/BURCUOĞLU, Haluk/ALTOP,Atilla,Tekinay Borçlar Hukuku Genel Hükümler , Filiz Kitabevi, İstanbul 1993, 7.B. TOROSLU, Nevzat/ FEYZİOĞLU, Metin, Ceza Muhakemesi Hukuku, Savaş Yayınevi, Ankara 2008. TURHAN, Faruk, Ceza Muhakemesi Hukuku, Baran Ofset, Ankara 2006. ŞAHİN, Cumhur, Ceza Muhakemesi Kanunu Gazi Şerhi, Seçkin Yayıncılık, Ankara 2005. ŞAHİN, Cumhur, Ceza Muhakemesi Hukuku I.,Seçkin Yayıncılık, Ankara 2009, 1.B. ŞEN,Ersan/ ÖZDEMİR, Bilgehan, Tutuklama, Uygulamada Şüpheli ve Sanık HaklarınınKorunması , Seçkin Yayınevi, Ankara 2011,1.B. YAŞAR,Osman Uygulamalı ve Yorumlu Ceza Muhakemesi Kanunu,Seçkin Yayınevi, Ankara 2009. YILDIRIM, Turan, İdari Yargı,Beta Yayınları. İstanbul 2010,2.B. YURTCAN, Erdener, CMK Şerhi, Beta Yayınları, İstanbul 2008, 5.B. ÜNVER, Halil/HAKAN, Hakeri, Ceza Muhakemesi Hukuku,Adalet Yayınevi, Ankara 2010,3.B. [1] <BR>Yurtcan Erderer, CMK Şerhi,İstanbul 2008, s.357; Alacakaptan Uğur,Haksız Tutma ve Yakalama Hallerinde Devletin Tazminat Verme Mükellefiyeti, AUHFD, C.18.,s.206; Şahin Cumhur, Ceza Muhakemesi Hukuku 1, Ankara 2009, s.80; Gözübüyük Şeref /Tan Turgut, İdare Hukuku, C.2, İdari Yargılama Hukuku, Ankara 2008, 748;Derdiman Cengiz, Anayasa Hukuku, Bursa 2011,s.336; Gözler Kemal, Türk Anayasa Hukuku Dersleri, Bursa 2007, s.95; Yaşar, Osman, Uygulamalı ve Yorumlu Ceza Muhakemesi Kanunu, Ankara 2009, C.1,s. 1025. [2] <BR>Gözler, s. 91.-92;Gören Zafer/İzgü Ömer, Türkiye Cumhuriyeti Anayasası Yorumu, Ankara 2002,s.14-15; Derdiman, s.336; Kaboğlu Ö.İbrahim, Anayasa Hukuku Dersleri, İstanbul 2009, s. 404. [3] <BR>Yargılama hizmetlerinin icrası sırasında yapılan haksızlıklardan dolayı Devletin sorumlu tutulup tutulmayacağı ve bu sorumluluğun hukuki esası hakkındaki tartışmalara dair daha geniş bilgi için bkz. Alacakaptan,s.190-198, s.202-206 [4] <BR>Alacakaptan, s.198; Bu konuda ilk düzenleme 1884'de Portekiz'de yasalaşmıştır. Kunter Nurullah /Yenisey,Feridun./Nuhoğlu,Ayşe, Muhakeme Hukuku Dalı Olarak Ceza Muhakemesi Hukuku, İstanbul 2006, s.963 [5] <BR>Alacakaptan, s.198. [6] <BR>Kişi özgürlüğü ve kişi güvenliği kavramının yan yana kullanılması, her iki kavramın bir bütün olarak anlaşılıp yorumlanmasını gerekli kılmaktadır."Güvenlik" kelimesi, kişi özgürlüğüne yapılacak tüm keyfi müdahalelere karşı kişinin korunmasını ifade eder. Gözübüyük Şeref/Gölcüklü Feyyaz, Avrupa İnsan Hakları Sözleşmesi ve Uygulaması, Ankara 2011, s.222-223. [7] <BR>Kişi özgürlüğü ve güvenliği hakkında daha geniş bilgi için bkz. Gözübüyük/Gölcüklü ,s.220 vd.; Şen Ersan /Özdemir Bilgehan,Tutuklama, Uygulamada Şüpheli ve Sanık Haklarının Korunması, Ankara 2011, s. 32-66;Kanmaz Fatih, AHİM ve Yargıtay Kararları Işığında Haksız Yakalama,Tutuklama ve El Koyma Nedeniyle Tazminat, Ankara 2008, s.33-53. [8] <BR>Ulusal hukukta "tazmin" yolunun bulunmaması, AHİS'in ihlalidir. Gözübüyük/Gölcüklü, s.244. [9] <BR>Aynı mahiyette bir hüküm 1961 Anayasasında da vardı. 1488 sayılı Kanun'la Anayasa metnine eklenen 30 'uncu maddenin son fıkrasına göre "Bu esaslar dışında işleme tabi tutulan kimselerin uğrayacakları her türlü zararlar kanuna göre Devletçe ödenir". [10] <BR>Yurtcan, s. 357. [11] <BR>Unver Halil /Hakeri Hakan, Ceza Muhakemesi Hukuku, Ankara 2010, s. 311 ;Yurtcan, s.265 ;Özbek,Ceza Muhakemesi Hukuku,Ankara 2006, s.251. [12] <BR>Kunter/Yenisey/Nuhoğlu,s.733;Yurtcan,s.265 ;Öztürk Bahri./Erdem Mustafa R, Uygulamalı Ceza Muhakemesi Hukuku, Ankara 2008, s.538; Şahin, Ceza Muhakemesi Hukuku I, s. 197. [13] <BR>Şahin, Ceza Muhakemesi Hukuku I, s. 197;Ünver/Hakeri, s. 312. [14] <BR>Ünver/Hakeri, s. 312. [15] <BR>Kunter/Yenisey/Nuhoğlu, s. 835. [16] <BR> Kunter/Yenisey/Nuhoğlu,s.733; Centel Nur/Zafer Hamide,Ceza Muhakemesi Hukuku, İstanbul 2008,s.304 ;Ünver/Hakeri, s. 312-313,s.303-304;Toroslu Nevzat/Feyzioğlu Metin, Ceza Muhakemesi Hukuku, Ankara 2008, s.214; Yurtcan, s.266; Özbek, s.251; Öztürk/Erdem, s.540; Şahin, Ceza Muhakemesi Hukuku I, s. 197. [17] <BR>Ünver/Hakeri,s.313; Kunter/Yenisey/Nuhoğlu, s. 734;Yurtcan, s.266; Toroslu/Feyzioğlu, s.215; Öztürk/Erdem, s.538; Şahin, Ceza Muhakemesi Hukuku I, s. 197. [18] <BR>Kunter/Yenisey/Nuhoğlu, s. 734; Özbek, s.251. [19] <BR>Centel/Zafer, s. 304; Yurtcan, s.266. [20] <BR>Kunter/Yenisey/Nuhoğlu, s. 734;Ünver/Hakeri, s. 313, [21] <BR>Kunter/Yenisey/Nuhoğlu, s. 734; Centel/Zafer, s. 304-305; Özbek, s.251; Öztürk/Erdem, s.538; Şahin, Ceza Muhakemesi Hukuku I, s. 201; Ünver/Hakeri, s. 313. [22] <BR>Centel/Zafer,s.304; Yurtcan, s.267; Özbek, s.251. [23] <BR>Ünver/Hakeri, s.313; Özbek, s.251. [24] <BR>Kunter/Yenisey/Nuhoğlu, s. 840; Şahin, Ceza Muhakemesi Hukuku I, s. 197. [25] <BR>Kunter/Yenisey/Nuhoğlu, s. 735; Yurtcan, s.266; Özbek, s.251; Öztürk/Erdem, s.540; Ünver/Hakeri, s. 314. [26] <BR>Kunter/Yenisey/Nuhoğlu, s. 735. [27] <BR>Kunter/Yenisey/Nuhoğlu,s. 735; Yurtcan, s.270; Toroslu/Feyzioğlu, s.215;Turhan Faruk,Ceza Muhakemesi Hukuku, Ankara 2006,s.200; Özbek, s.251; Öztürk/Erdem, s.540; Şahin, Ceza Muhakemesi Hukuku I, s. 202. [28] <BR>Kunter/Yenisey/Nuhoğlu, s. 738. [29] <BR>Kunter/Yenisey/Nuhoğlu, s.737;Yurtcan, s.270; Toroslu/Feyzioğlu, s.215;Turhan, s.200; Özbek, s.251; Öztürk/Erdem, s.540; Şahin, Ceza Muhakemesi Hukuku I, s. 197; Şen/Ödemir, s. 108. [30] <BR>Kunter/Yenisey/Nuhoğlu, s. 737: Zafer/Centel, s.304-305; Şen/Ödemir, s. 108. [31] <BR>Makul süre içinde hüküm verilmemesinin, bu başlık altında tazminat nedeni olarak düzenlenmesi başlıkla içerik arasında çelişkiye yol açmıştır. Zira makul süre içinde hüküm verilmemesi hususunun koruma tedbirleriyle bir ilgisi bulunmamaktadır. Centel/Zafer, s.416. [32] <BR>Ünver/Hakeri, s. 471;Centel/Zafer,s.415; Turhan, s.497. [33] <BR>Turhan, s.497. [34] <BR>Çolak Haluk/Taşkın, Mustafa, Ceza Muhakemesi Kanunu Şerhi, Ankara 2007, s. 696. [35] <BR>Yıldırım Turan, İdari Yargı, İstanbul 2010, s.311. [36] <BR>Giritli İsmet/Bilgen Pertev/Akgüner Tayfun, İdare Hukuku, İstanbul 2006,s. 835. [37] <BR>Kunter/Yenisey/Nuhoğlu, s.785; Centel/Zafer s.305;Toroslu/Feyzioğlu, s.230 ; Centel Nur, Ceza Muhakemesi Hukukunda Yakalama ve Tutuklama, İstanbul 1992,s.175 vd; Yurtcan, s.275;Özbek,s.251;Öztürk/Erdem, s.545;Şahin, Ceza Muhakemesi Hukuku I, s. 204; Yakalama, "Kamu güvenliğine, kamu düzenine veya kişinin vücut veya hayatına yönelik var olan bir tehlikenin giderilmesi için denetim altına alınması gereken veya suç işlediği yönünde hakkında kuvvetli iz, eser, emare ve delil bulunan kişinin gözaltına veya muhafaza altına alma işlemlerinden önce özgürlüğünün geçici olarak ve fiilen kısıtlanarak denetim altına alınmasını" ifade eder (YGİY,m.4). [38] <BR>"Mahkemelerce verilmiş hürriyeti kısıtlayıcı cezaların ve güvenlik tedbirlerinin yerine getirilmesi; bir mahkeme kararının veya kanunda öngörülen bir yükümlülüğün gereği olarak ilgilinin yakalanması veya tutuklanması; bir küçüğün gözetim altında ıslahı veya yetkili merci önüne çıkarılması için verilen bir kararın yerine getirilmesi; toplum için tehlike teşkil eden bir akıl hastası, uyuşturucu madde veya alkol tutkunu, bir serseri veya hastalık yayabilecek bir kişinin bir müessesede tedavi, eğitim veya ıslahı için kanunda belirtilen esaslara uygun olarak alınan tedbirin yerine getirilmesi; usulüne aykırı şekilde ülkeye girmek isteyen veya giren, ya da hakkında sınır dışı etme yahut geri verme kararı verilen bir kişinin yakalanması veya tutuklanması; halleri dışında kimse hürriyetinden yoksun bırakılamaz.Suçluluğu hakkında kuvvetli belirti bulunan kişiler, ancak kaçmalarını, delillerin yokedilmesini veya değiştirilmesini önlemek maksadıyla veya bunlar gibi tutuklamayı zorunlu kılan ve kanunda gösterilen diğer hallerde hakim kararıyla tutuklanabilir. Hakim kararı olmadan yakalama, ancak suçüstü halinde veya gecikmesinde sakınca bulunan hallerde yapılabilir; bunun şartlarını kanun gösterir" [39] <BR>İpekçioğlu, Aksoy Pervin, Yakalama ve Gözaltına Alma Koruma Tedbirleri, Dokuzeylül Üniversitesi Hukuk Fakültesi Dergisi, C.9, Özel Sayı, 2007 s.1216; Yurtcan, s.275; Soyaslan Doğan,Ceza Muhakemesi Hukuku, Ankara 2007, s.301; Toroslu/Feyzioğlu, s.234; Öztürk/Erdem, s.542; Kunter/Yenisey/Nuhoğlu, s.785. [40] <BR>Centel/Zafer, s. 306. [41] <BR>Centel/Zafer, s.306,318. [42] <BR>Kunter/Yenisey/Nuhoğlu, s.786. [43] <BR>Turhan, s.201; Özbek, s.251; Öztürk/Erdem, s.544; Centel/Zafer, s.325; Kunter/Yenisey/Nuhoğlu, s.786. [44] <BR>İpekçioğlu Aksoy,s.1216; Soyaslan, s.301; Toroslu/Feyzioğlu, s.235; Turhan, s.203; Özbek, s.253; Donay Suheyl, Ceza Muhakemesi Kanunu Şerhi,İstanbul 2009, s.148; Şahin Cumhur, Ceza Muhakemesi Kanunu Gazi Şerhi, Ankara 2005,s .273; Centel/Zafer, s.306 vd.; Şen/Ödemir, s. 86. [45] <BR>Herkesin yakalama yapabileceği durumlar, CMK 2/1-J'deki tanımında yer alan ilk iki hali kapsamaktadır. Üçüncü durum olan, suçun az önce işlendiğine dair eşya ya da delille yakalanan kimsenin işlediği suçlarda herkese yakalama hakkı tanınmamıştır. İpekçioğlu Aksoy, s.1219. [46] <BR>Zafer/Centel,s 308;İpekçioğlu Aksoy, s.1219; Soyaslan, s.301; Toroslu/Feyzioğlu, s.235; Şahin, Ceza Muhakemesi Hukuku I, s. 204. [47] <BR>Centel/Zafer, s.326; Toroslu/Feyzioğlu, s.215.;Gültaş Veysel 5237 Sayılı Ceza Muhakemesi Kanunun Işığı Altında Tutuklama,İzmir 2006,s. 7; Kunter Nurullah, Haksız Yere Tevfik Edilmiş Olanlara Tazminat Verilmeli mi? Siyasi İlimlerde Fikir Dünyası, Ankara 1956, S.:1-2, s.41; Yurtcan, s.284; Özbek, s.271; Şahin, Ceza Muhakemesi Hukuku I, s. 219; Şen/Ödemir, s.94. [48] <BR>Kunter, s.41. [49] <BR>Alacakaptan, s.187; Yurtcan, s.285; Soyaslan, s.308. [50] <BR>Kuvvetli suç şüphesi,tutuklamanın talep edildiği an itibariyle, soruşturma veya kovuşturma çerçevesinde elde edilen deliller ışığında kişinin mahkum olacağının kuvvetle muhtemel olması veya kesin gibi olmasıdır. Soyaslan, s.308;Centel/Zafer, s.327 ; Özbek, s.273; Öztürk/Erdem, s.565; Şahin, Ceza Muhakemesi Hukuku I, s. 220. [51] <BR>CMK m.100/3'de sayılan suçların işlendiği hususunda kuvvetli şüphe sebeplerinin varlığı halinde, tutuklama nedeni var sayılabilir. [52] <BR>Yani Türk Ceza Kanununun İkinci Kitap Dördüncü Kısmın Dört, Beş, Altı ve Yedinci Bölümünde tanımlanan suçlar (305, 318, 319, 323, 324, 325 ve 332 nci maddeler hariç). [53] <BR>Toroslu/Feyzioğlu,s. 225;Özen Muharrem/Güngör Devrim/Okuyucu Ergün,Güneş, Avrupa İnsan Hakları Mahkemesi Kararları Işığında Türk Hukukunda Azami Tutukluluk Süresinin Hesaplanmasına İlişkin Değerlendirmeler , Ankara Barosu Dergisi, Yıl:68, S.:2010/4,s.183;Feyzioğlu Metin/Okuyucu Ergün Güneş Türk Hukukunda Tutuklulukta Azami Süre, AUHFD, S.:1 C:59,s.43. Uzamış sürelerle ilgili farklı görüş için bkz. Şen/Ödemir, s. 136. [54] <BR>Turhan, s.210; Öztürk/Erdem, s.548; Şahin, Ceza Muhakemesi Hukuku I, s. 204. [55] <BR>İpekçioğlu Aksoy,s.1230; Toroslu/Feyzioğlu, s.237; Turhan, s.201; Öztürk/Erdem, s.541; Şahin, Ceza Muhakemesi Hukuku I, s. 197, s. 204; Kunter/Yenisey/Nuhoğlu, s.813. [56] <BR>Gözaltı alma," Kanunun verdiği yetkiye göre, yakalanan kişinin hakkındaki işlemlerin tamamlanması amacıyla, yetkili hakim önüne çıkarılmasına veya serbest bırakılmasına kadar kanuni süre içinde sağlığına zarar vermeyecek şekilde özgürlüğünün geçici olarak kısıtlanıp alıkonulmasını ifade eder". [57] <BR>Soyaslan, s.305; Şahin, Ceza Muhakemesi Hukuku I, s. 210. [58] <BR>Nitekim, Miranda Kararından kaynaklanan "haklarını öğrenme hakkı", yakalama ile ilgili doğmuş olan bir hak olarak kabul edilmektedir. Kunter/Yenisey/Nuhoğlu, s.810. [59] <BR>Unver/Hakeri, s. 474. [60] <BR>Unver/Hakeri, s.474. [61] <BR>Tutuklamada makul süreyle ilgili AHİM kararları hakkında daha geniş bilgi için bkz. Gültaş, s.91-103. [62] <BR>Gözübüyü/Gölcüklü,s.285;Feyzioğlu/Okuyucu Ergün, s.39. [63] <BR>Feyzioğlu,s.21;Malkoç İsmail/Yüksektepe Mert, Açıklamalar ve Yorumlarla 5271 sayılı Yeni Ceza Muhakemesi Kanunu, Ankara 2005, s. 290. [64] <BR>Özen/Güngör/Okuyucu Ergün, s.184. [65] <BR>Gözübüyük /Gölcüklü,/,s.259. [66] <BR>Gözübüyük /Gölcüklü/, s. 285. [67] <BR>Gözübüyük /Gölcüklü/, s. 285. [68] <BR>Kunter/Yenisey/Nuhoğlu,s.967;Kanmaz, s.112. [69] <BR>Gözübüyük/Gölcüklü, s. 238;Kanmaz, s.112 [70] <BR>Feyzioğlu, Metin, Suçsuzluk Karinesi,Kavram Hakkında Genel Bilgiler ve Avrupa İnsan Hakları Sözleşmesi, AUHFD, S.:14, C.:48, s.155. [71] <BR>Toroslu/Feyzioğlu, s. 225; Şen/Ödemir, s.140. [72] <BR>Özen/Güngör/Okuyucu Ergün, s.183;Feyzioğlu/Okuyucu Ergün, s.40. [73] <BR>Kunter/Yenisey/Nuhoğlu, s.840;Kiziroğlu Keskin Serap,Ceza Muhakemesi Kanunu'nda Basit Arama (Adli Arama), AÜHFD, C.58, S.1, s.1227. [74] <BR>Anayasa'nın 19 uncu maddesinin 4 üncü fıkrasına göre " Yakalanan veya tutuklanan kişilere, yakalama veya tutuklama sebepleri ve haklarındaki iddialar herhalde yazılı ve bunun hemen mümkün olmaması halinde sözlü olarak derhal, toplu suçlarda en geç hakim huzuruna çıkarılıncaya kadar bildirilir" . [75] <BR>Yakalanan, göz altına alınan veya gözaltı süresi uzatılan kişinin yakalandığı,gözaltına alındığı veya gözaltı süresinin uzatıldığı hususu, kendisi ile birlikte bir kişi varsa bu kişi vasıtasıyla;suçun işlendiği veya yakalandığı yerde ikamet ediyorsa ve haber vereceği yakınının telefon numarasını biliyorsa ya da kolluk vasıtasıyla sair suretle tespit edilebiliyorsa, telefon ile;haber vereceği yakınının telefon numarasını bilmiyorsa ilgili yer kolluğu vasıtasıyla;konutu suç yeri dışında ise telefonla veya kişinin adresinin bulunduğu yerle ilişki kurulmak suretiyle, bir yakınına veya belirlediği bir kişiye haber verilir (YGİY,m.8). [76] <BR>Yurtcan, s.279 [77] <BR>Yakalama ayrıca, soruşturma ve kovuşturması şikayete bağlı olan suçlarda şüphelinin şikayetten önce yakalanması halinde şikayete yetkili olan kimseye ve bunlar birden fazla ise hiç olmazsa birine de bildirilir (CMK m.96). Ancak bu bildirim yükümlülüğüne aykırılığın tazminat yaptırımı bulunmamaktadır. [78] <BR>Çolak/Taşkın, s. 695; Soyaslan, s.325;Kanmaz, s.183; Turhan, s.499. [79] <BR>Turhan, s.499. [80] <BR>Aydın Murat, Arama ve El Koyma,Ankara 2012, s.154. [81] <BR>Çolak/Taşkın, s. 695. [82] <BR>Kanmaz, s. 183. [83] <BR>Kunter/Yenisey/Nuhoğlu,s.967. [84] <BR>Unver/Hakeri, s. 477; Turhan, s.499; Aydın, s.154 [85] <BR>Aksoy, Şemsettin, Önleme ve Koruma Tedbiri Olarak Arama,Ankara 2007, s.157. [86] <BR>Toroslu/Feyzioğlu, s.241; Özbek, s.301; Şahin, Ceza Muhakemesi Hukuku I, s. 249. [87] <BR>Toroslu/Feyzioğlu, s.245; Kunter/Yenisey/Nuhoğlu, s.932. [88] <BR>Bu konuda daha ayrıntılı düzenlemeler için bkz. Suç Eşyası Yönetmeliği, m. 9. [89] <BR>Toroslu/Feyzioğlu, s.250. [90] <BR>Yaşar, C.1,s.1026. [91] <BR>Yargıtay 8.CD, 13.11.2007, E.2006/7616,K.2007/7637, Yaşar, C.1,s.1052. [92] <BR>CGK'nın ,20.03.2007,9-338/71 sayılı kararı ( Unver/Hakeri, s. 475) [93] <BR>Unver/Hakeri, s.476 [94] <BR>Yaşar, s. 1028. [95] <BR>Ödenecek tazminatın ölçüsü hakkında tartışmalar için bkz. s. Alacakaptan, s.217-218. [96] <BR>Eren Fikret, Borçlar Hukuku Genel Hükümler, İstanbul 2003. s.472. [97] <BR>Zarar tutarının nasıl belirleneceği ve hesaplanacağı hususunda daha geniş bilgi için bkz. Eren, s.691 vd.;Karahasan Mustafa.Reşit, Tazminat Hukuku,Maddi Tazminat,İstanbul 2001, s.71vd.; Kılıçoğlu Mustafa,Sorumluluk Hukuku, Sözleşme Dışı Sorumluluk, Akara 2002, s.32 vd. [98] <BR>CGK'nun 23.11.2004 tarih ve E.2004/1-177,K.2004/203 sayılı kararında "Anayasa'nın 19 ncu maddesinin son fıkrasında 4709 sayılı Yasa ile yapılan değişiklik ile "tazminat hukukun genel prensiplerine" dayalı olarak tazminat esasının getirilmesi ve üst norm niteliğinde olması nedeniyle,466 sayılı Kanun Dışı Yakalanan veya Tutuklanan Kimselere Tazminat Verilmesi Hakkında Yasa kapsamında verilen maddi ve manevi tazminatlarda,faize de hükmedilmesi olanaklı hale gelmiştir.Anılan değişiklik, 466 sayılı Yasaya yeni bir yorum ve açılım kazandırmış olup,faizi yasaklayan ve süreklilik kazanmış olan Yargıtay içtihatlarının geçerliliğine son vermiştir" denilmiştir. Unver/Hakeri, s.483. [99] <BR>Eren,s.474;Karahasan,s.54;Kılıçoğlu, s.23. [100] <BR>Eren,474.;Karahasan,s.545; Tekinay Selahattın Sulhi/Akman Serhat/Burcuoğlu Haluk/Altop Atilla, Tekinay Borçlar Hukuku Genel Hükümler,İstanbul 1993,s.548. [101] <BR>Eren,s.477-478.; Tekinay/Akman/Burcuoğlu/Altop, s.559. [102] <BR>Eren, s.473. [103] <BR>Eren,s.487. [104] <BR>Eren,s.487.; Tekinay/Akman/Burcuoğlu/Altop, s.566. [ <BR>] <BR>Eren, s.518 vd.; Tekinay/Akman/Burcuoğlu/Altop, s.568. [106] <BR>Eren, s.526. [107] <BR>Nitekim Hükümet Tasarısı Gerekçesinde CMK 141 inci maddesinin 1 ila 6 numaralı bendtlerinde belirtilen hallerde her türlü zararın istenebileceği buna karşılık 7 ile 8 inci bendlerdeki yakalama ve tutuklama nedenleri hakkında bilgi vermeme hali ile yakalama ve tutuklamanın yakınlara bildirilmemesi halinde sadece manevi zararların istenebileceği ifade edilmiştir. Yaşar,C.1, s.1025. [108] <BR>Yaşar,C.1,s.1028. [109] <BR>Yaşar,C.1,s.1028. [ <BR>] <BR>Donay,s.141; Yaşar,C.1, s.1028. [111] <BR>Yargıtay 1.CD, 14.06.2007, E.2007/4583,K.2007/4833, Yaşar,C.1, s.1047. [112] <BR>Yargıtay 1.CD, 05.06.2007, E.2007/2814,K.2007/4466, Yaşar, C.1,s.1048. [113] <BR>Yaşar,C.1,s.1028. [114] <BR>Yaşar,C.1, s.1028. [ <BR>] <BR>Unver/Hakeri, s. 482;Yaşar,C.1, s.1028. [116] <BR>Eren, s.483;Karahasan,s.63; Tekinay/Akman/Burcuoğlu/Altop, s.655,665;Kılıçoğlu, s.140. [117] <BR>Eren, s483. Tekinay/Akman/Burcuoğlu/Altop, s.663-664.; Kılıçoğlu,s.60. [118] <BR>Eren,s.761; Kılıçoğlu,s.301. [119] <BR>Eren,s.762.; Kılıçoğlu,s.302. [ <BR>] <BR>Yaşar,C.1, s.1028. [121] <BR>Yargıtay 1.CD, 25.10.2007, E.2007/4329,K.2007/7768, Yaşar,C.1, s.1046. [122] <BR>Yaşar,C.1, s.1028. [123] <BR>Yargıtay 1.CD, 04.07.2006, E.2006/2242,K.2006/2919, Yaşar,C.1, s.1049. [124] <BR>Alacakaptan, s.219. [ <BR>] <BR>Bu düzenlemeyle, kanun aykırı işlem nedeniyle zarar görenin, en kolay ve en masrafsız şekilde hakkına kavuşabilmesi amaçlanmıştır. Şahin, Ceza Muhakemesi Kanunu Gazi Şerhi, s. 397. [126] <BR>Soyaslan, s.326 ;Yurtcan, s.359. [127] <BR>Kunter/Yenisey/Nuhoğlu,s.968. [128] <BR>Nitekim Yargıtay, 466 sayılı Yasa döneminde verdiği 21.04.1974, E.1975/3-5 sayılı İBK'da üç aylık sürenin mahkemece yapılacak tebliğden sonra başlayacağını ifade etmiştir. Kanmaz, s.203. [129] <BR>Unver/Hakeri, s. 480. [ <BR>] <BR>Şahin, Ceza Muhakemesi Kanunu Gazi Şerhi, s.398. [131] <BR>Yurtcan,s.360. [132] <BR>Yurtcan,s.361. [133] <BR>Yurtcan,s.361. [134] <BR>Yurtcan,s.362. [ <BR>] <BR>Tasarının ilk halinde kararın dosya üzerinden yapılan inceleme sonucunda duruşma yapılmaksızın verileceği düzenlenmişti. Avrupa İnsan Hakları Mahkemesi'nin 11.07.202 tarihli Göç/Türkiye kararında, çelişmeli yargılamanın gerektirdiği duruşma hakkı garanti edilmediği için Sözleşme'nin 6/1 maddesinin ihlal edildiğine hükmetmiştir.Kararda özellikle tazminat miktarının tespitinde dikkate alınan davacının sosyal,ekonomik konumu ve gözaltında çektiği acı gibi durumların duruşmayı gerekli kıldığı ifade edilmiştir. AHİM'in bu kararı nazara alınarak tasarıda değişiklik yapılmış ve kararın duruşmalı olarak verileceği öngörülmüştür. Şahin, Ceza Muhakemesi Kanunu Gazi Şerhi, s. 142;Kanmaz,s.237. [136] <BR>Yurtcan,s.364. [137] <BR>Yurtcan,s. 358. [138] <BR>1.CD, 15.10.1990, E.1990/2244,K.1990/2471, YKD, Aralık 1990, s.1824-1826. [139] <BR>Çolak/Taşkın, s. 699. [140] <BR>Şikayetten vazgeçmede, vazgeçme, vazgeçmeyi kabul etmeyen sanığa sirayet etmez (TCK,m.73/6). Eğer sanık, vazgeçmeyi kabul etmiş ve bu nedenle dava düşmüş ise, tazminat isteyememesi gayet doğaldır. Alacakaptan,s.216. [141] <BR>Donay,s.242. [142] <BR>Eren,s.523. [143] <BR>Kunter, s.43; Alacakaptan, s.202. [144] <BR>Tazminatın kim tarafından ödenmesi gerektiği hususundaki tartışmalar hakkında daha geniş bilgi için bkz. Alacakaptan,s.200-202. [145] <BR>Madde gerekçesinde düzenlemenin gerekçesi olarak veriliş nedeni sayılan işlemin hukuka aykırı olmadığının sonradan ortaya çıkmış olması ve kişinin haksız zenginleştiğinin hükümle belgelenmiş olması gösterilmiştir. Şahin, Ceza Muhakemesi Kanunu Gazi Şerhi, s. 143. [146]466 sayılı Kanuna göre beraat kararı sebebiyle tazminat alanlardan beraat hükmü aleyhine muhakemenin iadesi isteminin kabulü ile haklarında yeniden duruşma yapılmasına karar verilenlerin malları üzerine ödenen tazminat miktarınca Hazinece ihtiyati haciz konulabilir (m.5/2). İhtiyati haciz uygulamasına 5271 sayılı CMK'da yer verilmemiştir. [147] <BR>Çolak/Taşkın, s.707. [148] <BR>Çolak/Taşkın, s. 704. [149] <BR>Toroslu/Feyzioğlu, s.258. [150] <BR>Çolak/Taşkın, s.705;Soyaslan,s.328; Şahin, s.401. [151] <BR>Soyaslan, s.328;Çolak/Taşkın, s.704. [152] <BR>Soyaslan, s.329;Donay,s.241. [153] <BR>Çolak/Taşkın, s.707 Kazancı Elektronik ve Basılı Yay. A.Ş.ne ait Kazancı Hukuk Otomasyon veritabanından alınmıştır. © Tüm Hakları Saklıdır. 