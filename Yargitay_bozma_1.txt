T.C. YARGITAY 3. CEZA DAİRESİ E. 2021/4197 K. 2023/2716 T. 9.5.2023 KARARIN <BR>BİRİNCİ <BR>BÖLÜMÜ <BR> A-) 17 Aralık 2013 tarihinde operasyona dönüştürülen soruşturma dosyaları 1.Mali Suçlarla Mücadele Şube Müdürlüğünce Yürütülen 2012/120653 numaralı Soruşturma Dosyası; 1.1.Soruşturmanın Başlangıç Süreci / Aşaması; Kamuoyunda "Halkbank -Rıza Sarraf" dosyası olarak bilinen, İstanbul Cumhuriyet Başsavcılığı Kaçakçılık ve Narkotik Suçlar Soruşturma Bürosunca 2012/120653 soruşturma numarası üzerinden yürütülen soruşturma evrakı İstanbul Mali Suçlarla Mücadele Şube Müdürlüğünün soruşturma bürolarından birisi olan ve suç tarihi itibariyle büro amirliği görevini sanıklardan ...'in yürüttüğü Nitelikli Dolandırıcılık Büro Amirliğinde takip edilmiştir. 25/05/2009 tarihinde Bakan onayı ile yürürlüğe giren ve soruşturmanın başladığı tarihte yürürlükte bulunan "Emniyet Genel Müdürlüğü Kaçakçılık ve Organize Suçlarla Mücadele Daire Başkanlığı ... ve İl Teşkilatı, Kuruluş, Görev ve Çalışma Yönetmeliği" uyarınca, soruşturmanın başladığı 13/09/2012 tarihinde İstanbul Mali Şube teşkilat yapılanması içerisinde Sahtecilik Büro Amirliği, Suç Gelirleriyle Mücadele Büro Amirliği, Nitelikli Dolandırıcılık Büro Amirliği, Kaçakçılık Suçlarıyla Mücadele Büro Amirliği, Göçmen Kaçakçılığı ve İnsan Ticareti Büro Amirliği olmak üzere beş (5) ayrı soruşturma bürosu bulunmakta olup, Teknik Takip ve İzleme Büro Amirliği, Adli İşlemler Büro Amirliği gibi soruşturmalara teknik / hukuki destek mahiyetli yardımcı bürolar haricinde ayrıca İdari Büro, Bilgi İşlem (Bilgi Teknolojileri) ve Arşiv Büro, İstatistik Büro, Güvenlik ve Nezarethane Büro, Hudut Kapıları Büro gibi şubedeki rutin işleyişle ilgili tali nitelikli büro amirliklerinin bulunduğu, sanık ...'in suç tarihinde Suç Gelirleriyle Mücadele Bürosu ve dava konusu 2012/120653 numaralı soruşturmanın yürütüldüğü Nitelikli Dolandırıcılık Büro amirlikleri görevini aynı anda yürüttüğü, bir başka deyişle her iki büronun da amiri olduğu, Suç Gelirleriyle Mücadele Büro Amirliğinin personel sayısı itibariyle nicelik olarak çok donanımlı bir büro olmadığı, nitekim bu büroda sadece 332517 sicil sayılı polis memuru sanık ...'ın görev yaptığı, sanık ...'nun Nitelikli Dolandırıcılık Soruşturma Bürosundan sorumlu Şube Müdür Yardımcısı, sanık ...'un Teknik Takip ve İzleme Büro Amirliğinden sorumlu Şube Müdür Yardımcısı, sanık ...'nın ise Mali Şube Müdürü olduğu, Soruşturmanın operasyona dönüştürüldüğü 17/12/2013 tarihinden birkaç ... sonra KOM Yönetmeliği doğrultusunda bir kısım emniyet şube müdürlüklerinin yeniden yapılandırılması kapsamında Nitelikli Dolandırıcılık Büro Amirliğinin Ekonomik Suçlar ve Yolsuzluk Suçları Büro Amirlikleri şeklinde iki ayrı birim şeklinde yapılandırıldığı, aynı şekilde Suç Gelirleriyle Mücadele Büro Amirliğinin de Suç Gelirlerini Araştırma ve Aklama Suçları Büro Amirlikleri şeklinde iki ayrı birim olarak yapılandırıldığı, hatta 24/07/2013 tarihinden itibaren ayrı bir KOM birimi olarak ihdas edilen "Kaçakçılık Suçlarıyla Mücadele Şube Müdürlüğü"nün 18/12/2013 tarihi itibariyle faal hale getirildiği, bu bağlamda Mali Şube yapılanması içerisinde bulunan Kaçakçılık Suçlarıyla Mücadele Büro Amirliği, Göçmen Kaçakçılığı ve İnsan Ticareti Suçlarıyla Mücadele Büro Amirliği ve Hudut Kapıları Büro Amirliği ile Organize Şube Müdürlüğü yapılanması içerisinde bulunan Silah ve Mühimmat Kaçakçılığı Suçlarıyla Mücadele, Tehlikeli Madde Kaçakçılığı Büro Amirliklerinin bu şubelerden ayrılarak 18/12/2013 tarihi itibariyle faal hale gelen Kaçakçılık Suçlarıyla Mücadele Şube Müdürlüğü bünyesinde yapılandırıldıkları anlaşılmıştır. İstanbul Mali Şube Müdürlüğünde görevli adli kolluk görevlileri marifetiyle 2012/120653 sayısına kayden yürütülen soruşturmanın görünüşte isimsiz ihbarlar ile MASAK ve KOM Daire Başkanlığının raporlarına istinaden başlatıldığı anlaşılmaktadır. Bu geçmişe dönük isimsiz ihbarlar ile MASAK ve KOM Daire Başkanlığı raporları, ilgili büro amiri sanık ... tarafından kendisine verilen talimat doğrultusunda, İstanbul Emniyet Müdürlüğü Mali Suçlarla Mücadele Şube Müdürlüğü Suç Gelirleriyle Mücadele Büro Amirliğinde görev yapan 332517 sicil sayılı polis memuru sanık ... tarafından derlenerek ve sair arşiv bilgileriyle desteklenerek 04/09/2012 tarihli bir rapora dönüştürülmüş, söz konusu rapor bilahare büro amirliği ve buradan da şube müdürlüğü eliyle İstanbul C. Başsavcılığına sunularak 2012/120653 Sayılı soruşturma sürecinin başlatılmasını sağlamıştır. Suç tarihinde Mali Şube Müdürlüğü Suç Gelirleriyle Mücadele Büro Amirliğinde görevli polis memuru sanık ... tarafından derlenip hazırlanarak görev yaptığı Büro Amirliğine hitaben düzenlenen 04/09/2012 tarihli ve 11 sayfalık söz konusu ön araştırma raporunda, özellikle kuyumcular, döviz büroları ve bunlarla ilişkili şahıs ve şirketler üzerinden suç gelirlerinin aklandığına dair Mali Şubeye geçmişte yapılan isimsiz ihbarlar ile MASAK ve KOM Daire Başkanlığı gibi kurumlar eliyle Mali Şubeye gönderilmiş olan aynı konuya dair bazı raporların özetlenip derlendiği ve neticesinde de bir değerlendirmede bulunulduğu görülmektedir. 04/09/2012 tarihli bu raporda; Raporunun konusunun; Şişli Cumhuriyet Başsavcılığının 08/10/2008 tarihli ve eski Soruşturma No:2004/46272 (yeni Soruşturma No:2004/258646) sayılı yazısı ekinde yer alan, 13/05/2008 tarih R-61 Sayılı MASAK raporunda bildirilen şüpheli işlemleri gerçekleştiren şahıslar ve döviz bürolarıyla ilgili Mali Suçlarla Mücadele Şube Müdürlüğüne yapılan ihbarlarda ismi geçen şahıs ve şirketlerle alakalı polisiye takip veya uygun görülecek diğer usullerle Türkiye çapında faaliyetlerinin izlenmesi yoluyla "karapara aklama" suçunun işlenip işlenmediğinin araştırılması olarak belirtildiği, Rapor içeriğinde; döviz büroları ve karapara konusuyla ilgili Muhabere Elektronik Şube Müdürlüğü ve Mali Şube Müdürlüğüne yapılan 01/11/2009, 07/05/2010 ve 18/07/2012 tarihli isimsiz mail ve faks ihbar içeriklerinden söz edildiği, bunun akabinde, Mali Suçları Araştırma Kurulunun R-61 Sayılı raporuna konu Vala Dış Ticaret Ltd. Şti. (Vala Döviz) adlı firmayla alakalı şirket ortaklığı bilgilerine, sözü geçen şirketin faal olup olmadığı yönünde mahallinde yapılan araştırma sonuçlarına, ticaret odası kayıtlarına, mali gücünün çok üstünde son derece şüphe arz eden para transferleri tespit edildiği belirtilen Vala Dış Ticaret firması eski çalışanı ve yetkilisi Abdurrahman İşcen ile ilgili bilgilere yer verilerek, devamında, kaynağı belirsiz yüksek miktarda paraların yurt dışına transferleri konusunda ulusal basında çıkan haberlere konu gerçek ve tüzel kişilerle ilgili, özellikle Durak Döviz isimli işyeri, bu şirketin ortağı olan Happani soy isimli şahıslar ve bunların ortağı olduğu Royal Denizcilik Endüstriyel Makine ve Kıymetli Madenler AŞ unvanlı şirket yetkilisi Rıza Sarraf'ın diğer ortaklık ve malvarlığı bilgilerine, ayrıca 22/06/2010 31/10/2010 tarihleri arasındaki süreçte Rusya'ya yüklü miktarda para taşımacılığı yapan 14 kurye ile birlikte isimleri tespit edilen toplam 55 kişinin isimlerine yer verildiği, Raporun sonuç kısmında ise özet olarak; raporda isimleri geçen gerçek ve tüzel kişilerle alakalı sadece banka hesaplarındaki şüpheli hareketleri dikkate alınarak karapara / suç geliri aklandığına dair bir değerlendirmede bulunulmasının sağlıklı olmayacağı, günümüzde bankacılık sisteminin gelişmiş olması ve para havalelerinin kısa bir süre içerisinde ve güvenilir bir şekilde bankalar aracılığıyla yapılabilmesine rağmen şahısların yüksek miktarda nakit parayı beraberinde yurt dışına çıkarmaları ve bu kişilerden bir çoğunun döviz bürolarıyla ilişkisinin bulunmasının dikkat çekici olduğu belirtilerek, özellikle isimleri 18/07/2012 tarihli faks ihbarında zikredilen gerçek kişilerin belirli bir organizasyon (suç örgütü) dahilinde hareket edip etmedikleri, birbirleriyle bağlantılı olup olmadıkları ve döviz büroları / kuyumcular aracılığıyla yapılan şüpheli para transferlerinin suçtan kaynaklanıp kaynaklanmadığı hususlarının tespitinin ancak CMK'nın 135 <BR>ve 140. maddeleri çerçevesinde gerçekleştirilecek adli soruşturma tedbirleriyle mümkün olacağı ve bu şekilde delillendirilebileceğinin ifade edildiği, nihayet son sayfada şüpheli görülen şahısların tespit edilen telefon hatları ile açık kimlik bilgilerine yer verildiği, Sanık ... tarafından Mali Şube Müdürlüğü Suç Gelirleriyle Mücadele Büro Amirliğine hitaben tanzim olunan 11 sayfalık ve 04/09/2012 tarihli bu ön araştırma raporunun düzenlenmesinden (9) ... sonra adli kolluk amiri sıfatıyla İstanbul Emniyet Müdürlüğü Mali Suçlarla Mücadele Şube Müdürü ... imzasıyla İstanbul Cumhuriyet Başsavcılığına hitaben yazılan 13/09/2012 tarih ve 2012/1958 Sayılı ve "talimat talebi" konulu yazı ile, Muhabere Elektronik Şube Müdürlüğüne gelen 01/11/2009 tarih -12721 Sayılı ve 07/05/2010 tarih -6484 Sayılı elektronik posta ihbarları ile doğrudan Mali Suçlarla Mücadele Şube Müdürlüğüne gönderilen 18/07/2012 tarihli isimsiz faks ihbarı "ilgi" tutulmak suretiyle, gereği için Mali Şube Müdürlüğüne gönderilen tüm bu ihbarlar, Maliye Bakanlığı Mali Suçları Araştırma Kurulu Başkanlığı (MASAK) raporu ve görsel basında çıkan haberlere istinaden Mali Şube Müdürlüğü görevlilerince (sanık ... tarafından) yapılan ön araştırma neticesinde "örgütlü halde kaçakçılık ve kara para aklama" suçlarını işledikleri değerlendirilen şahıslar hakkında düzenlenen 04/09/2012 tarihli ön araştırma raporunun yazı ekinde gönderildiği belirtilerek, İhbarlarda iddia edilen hususlar ile ilgili Ceza Muhakemesi Kanununun 158 ve Adli Kolluk Yönetmeliğinin 6. maddeleri uyarınca Mali Suçlarla Mücadele Şube Müdürlüğüne gerekli soruşturma talimatının verilmesinin istenildiği, bu talimat talebi üzerine 13/09/2012 günü, Kaçakçılık ve Narkotik Suçlar Soruşturma Bürosundan sorumlu ve 25/07/2011 tarihinden beri bu görevi yürüten Cumhuriyet Başsavcı Vekili ... ÖZ (35837) tarafından evrak üzerine "K.K. -Z.Ö" şeklinde havale ve paraf işlemi yapılarak soruşturmaya kayıt talimatı verildiği, verilen talimat üzerine 13/09/2012 günü saat 16.01 itibariyle İstanbul Cumhuriyet Başsavcılığı Kaçakçılık ve Narkotik Suçlar Bürosunda görevli zabıt katibi F. E. (134491) tarafından UYAP bilişim sistemi üzerinden 2012/120653 soruşturma sırasına kayıt işlemi yapılmasıyla hukuken adli soruşturma sürecinin başladığı, ismi geçen zabıt katibi tarafından UYAP bilişim sistemine "şüpheli meçhul sanık" şeklinde giriş yapılmasını müteakip, Kaçakçılık ve Narkotik Suçlar Soruşturma Bürosundan sorumlu Cumhuriyet Başsavcı Vekili ... ÖZ (35837) tarafından tevzi işlemi yapılarak dosyanın aynı Büroda görevli Cumhuriyet Savcısı Y. Kıstı'ya (40243) tevdi edildiği, böylelikle soruşturma evrakının Y. Kıstı'nın uhdesine aktarıldığı, soruşturmada ilk olarak C. Savcısının talebi üzerine İstanbul 5. Sulh Ceza Mahkemesi'nin 17/09/2012 tarih ve 2012/562 değişik iş sayılı kararı ile CMK'nın 153/2 maddesi gereğince şüpheli, vekil ve müdafilerinin soruşturma evrakını incelemesi ve belgelerden örnek almasının engellenmesi yönünden kısıtlılık kararı verildiği, soruşturmanın bu şekilde başlangıcından itibaren 25/06/2013 tarihine kadarki tüm soruşturma iş ve işlemlerinin Cumhuriyet Savcısı Y. KISTI tarafından yürütüldüğü, Cumhuriyet Savcısı Y. Kıstı'nın Hakimler ve Savcılar Yüksek Kurulunca 3713 Sayılı Terörle Mücadele Kanununun10. maddesiyle görevli özel yetkili soruşturma bürosunda belirtilen tarihte yetkilendirilmesi üzerine soruşturma dosyasının 09/07/2013 tarihinde Kaçakçılık ve Narkotik Suçlar Soruşturma Bürosundan sorumlu Başsavcı vekili sıfatıyla Zekeriya Öz tarafından bu kez yine aynı büroda görevli Cumhuriyet Savcısı C. Kara'nın (36921) uhdesine aktarıldığı, nitekim bu tarihten itibaren dosyanın operasyona dönüştürüldüğü 17/12/2013 günü de dahil olmak üzere 18/12/2013 tarihine değin soruşturma dosyasındaki iş ve işlemlerin resmi olarak tek başına C. Kara tarafından yürütüldüğü, 18/12/2013 tarihinde ise İstanbul Cumhuriyet Başsavcısı T. Çolakkadı tarafından Memur Suçları Soruşturma Bürosunda görevli C. Savcısı Ekrem Aydıner ve Özel Soruşturma Bürosunda görevli C. Savcısı M. E.'un soruşturma iş ve işlemlerinin yürütülmesinde soruşturma savcısı C. Kara ile birlikte görevlendirildikleri, ismi geçen (3) savcının 18/12/2013 tarihinden 30/01/2014 tarihine değin yaklaşık 40 ... süreyle soruşturmayı birlikte yürüttükleri, belirtilen tarihte ise Cumhuriyet Savcısı Ekrem Aydıner'in soruşturma dosyasında tek başına yetkilendirildiği, adli soruşturmanın da 16/10/2014 tarihinde adı geçen Cumhuriyet Savcısı tarafından kovuşturmaya yer olmadığına dair karar ile hukuken bir sonuç ve muktezaya bağlandığı anlaşılmıştır. 1.2.Soruşturmanın Görünürde Sebebini Oluşturan İddialar; Soruşturmaya dayanak teşkil eden sebepler 3 başlık altında toplanacak olursa; 1.2.1.İhbarlar ; 01/11/2009 tarihli e-mail ihbarı; İstanbul Emniyet Müdürlüğü Muhabere Elektronik Şube Müdürlüğüne 88.247.189.36 numaralı IP adresinden ve kimliği meçhul şahıs tarafından gönderilen 01/11/2009 tarihli (saat 17.59) ve 12721 Sayılı e-posta ihbar formunda (yazıldığı şekliyle imla hatalarıyla birlikte aynen); "Konu kapalı çarşıda mercan kapısı çıkışında bulunan ATLAS DÖVİZ büfesinin yaptığı illegal işler başta kara para aklamak ve yurd içi ve yurt dışına kayri resmi havale yapmak ve vergi kaçırmak iş yeri sahibi olup daha yakın bir zamana kadar türk vatandaşlığı bile olmadığı halde 8.10 yıldan bu yana döviz bürosu sahibi olması ve bu işten bu kadar kısa sürede floryada 500 bin usd daire ve altındaki jeep Q7 250 300 bin ero olması dubaide yerinin olması havale işlerinin takibi için doğu beyazıt.te.cizirede.van.da birkaç döviz bürosuyla karşılıklı çalışıyor olması hatta da en az bir iki defa atatürk hava limanına kaçak yolla en azı 1 milyon usd en fazla 3.4 milyon olmak kaydıyla kaçak yolla para gelmesi onun gidi getirme işinide yanında çalışan soy adını bilmediğim ve adlarının murat ve resul olduğunu bildiğim kişilerin yaptığını ve onlarıda iş yerinde çalışan sorumlu ibo isimli polislik gibi şerefli bir işi lekelemiş ve görevden atılmış bir p bozuntusu ve adını bilmediğim iranlı olduğunu bildiğim genel kordinatör sıfatıyla orada bulunan şaısın yönlendirdiğini biliyorum.tlf 02125269812 nodan tam emin değilim. süleyman sakan tel 05324246022 iş yeri sahibi" denildiği, Sözü geçen ihbarın haber merkezi grup amiri ve evrak memuru tarafından gereği için Mali Şube Müdürlüğüne dağıtımının yapılması üzerine ihbardan bir ... sonra 02/11/2009 tarihinde Mali Suçlarla Mücadele Şube Müdürlüğü Suç Gelirleriyle Mücadele Büro Amirliğinin 2009/6332 evrak sırasına kaydının yapıldığı, bu ihbar akabinde adli soruşturmaya başlanıldığına veya ihbar yapılmasını müteakip ihbarın C. Başsavcılığına iletilerek adli soruşturma talimatı istenildiğine dair bir kayda veya evraka rastlanılmadığı, ihbarın 13/09/2012 tarihli soruşturma talimat talep yazısında ilgi tutulduğu anlaşılmıştır. 07/05/2010 tarihli e-mail ihbarı; İstanbul Emniyet Müdürlüğü Muhabere Elektronik Şube Müdürlüğüne 88.233.248.161 numaralı IP adresinden ve (kimlik vermek istemiyorum diyen) kimliği meçhul şahıs tarafından gönderilen 07/05/2010 tarihli (saat 17.15) ve 6484 Sayılı "kara para aklayan bi iranlı" konulu e-posta ihbar formunda; "mrb sıze bu ıhbarı verırken çok vıjdanım rahat rıza zarrap adlı sahıs yanı ebru gundesın kocası ıranlıbı genc babası dubaıdekendı burda yurd dısından ıstanbula her gun mılyonlarca doları turkıyeye sokuyolar ve bu işi istanbul beyazıt kapali carsıda durak dövız adı verilen sırkette farklı kısılerı kullanarak yapıyolar kapalı carsıdabı cokbunun gıbı ısımlerını ılerleyen zamandavereceyımkısılerde var ama oncelıkle bunu cokertın arkasından cokkısı vereceyım sıze kımlıyımısaklarsanızsevınırım artı rıza zarrabın dıer yaptıgıkanunsuz iş esas iş bahcelı evlerde bulunan metroportdakı sırketınde bır kumar sıtesının kazanan musterılerının paralarını farklı kısılerın hesaplarını kullanarak sahıplerıne ulastırıyo yanı kısacası rıza zarrab yanı ebru gundesın kocası seyh oglu falan deıl bı numaralı karaparacıdır saygılarımla daha sonra sıze bu olayla farklı ısımlerde vereceyım saygılar devletıme guvenıyorum" denildiği, Sözü geçen ihbarın haber merkezi grup amiri ve evrak memuru tarafından gereği için Mali ve Asayiş Şube Müdürlüklerine, bilgi için ise İstihbarat Şube Müdürlüğüne dağıtımının yapılması üzerine ihbardan bir ... sonra 08/05/2010 tarihinde Mali Suçlarla Mücadele Şube Müdürlüğü Suç Gelirleriyle Mücadele Büro Amirliğinin 2010/2742 evrak sırasına kaydının yapıldığı, aynı şekilde bu ihbar akabinde adli soruşturmaya başlanıldığına veya ihbar yapılmasını müteakip ihbarın C. Başsavcılığına iletilerek adli soruşturma talimatı istenildiğine dair bir kayda veya evraka rastlanılmadığı, ihbarın 13/09/2012 tarihli soruşturma talimat talep yazısında ilgi tutulduğu anlaşılmıştır. 18/07/2012 tarihli faks ihbarı; İstanbul Emniyet Müdürlüğüne 18/07/2012 tarihinde gönderilen faks ihbarında; "Sayın yetkililer size bundan birkaç ay önce bir ihbarda bulunmuştum. Arabacı döviz ve Sapan döviz büroları İran ve kuzey Irak üzerinden getirdikleri paraları aklıyor. Bu kişiler terör ve uyuşturucu mafyaları ile bağlantılıdırlar demiştim. Ancak bu kişilerin asıl piri ve bütün irtibatları sağlayan Rıza SARRAF ve A. HAPPANİ'dir. Kilisli Happanilerin sahibi oldukları Royal Denizcilik, Safir Altın, Hicran Kuyumculuk, Atanur Kuyumculuk, Taha Kıymetli Madenler, Mümtaz Kuyumculuk, Dimet Kuyumculuk isimli firmalar ile İran'a, Arabistan'a ve Irak'a altın ihracı yapıyor gibi gösterip yıllardır uyuşturucu ve kaçakçılık çetelerinin paralarını döndürüyorlar. Durak Döviz, Atlas Döviz ve Malan Döviz'i de bu işlerinde kullanmaktadır. Rıza SARRAF 0532-2026666 ve 0533-3500000 numaralı telefonları, A. Happani de 0530-3107445 numaralı kullanır. Bu Rıza şarkıcı E. Gündeş'in kocasıdır. Haberde karısına milyon dolarlık yat, kat, pırlanta aldı diye haber çıkıyor. Nerden geliyor bu para. Kaynağı nedir. İşte kaynağı uyuşturucu ve kaçakçı parasıdır. Bütün dövizcileri organize ediyor. Benim ülkemde krallar gibi yaşıyor. Ben vatanını milletini seven biri olarak gururuma dokunuyor hazmedemiyorum bunları. Bunlarla ortak çalışanlar İran bağlantılı Taha Kıymetli Madenler sahibi Nesteren Deniz 0532-3642199, Arabistan bağlantılı Atanur Kuyumculuk sahibi Taha A. Alacacı 05322913749, İranlı Babak Behravesh Alamdari 0507-7665079, ünlü karaparacı İranlı C. Einaki Koçheh Bagh 0533-4227178, Royal Denizcilik ortakları Abdurrahman Nenem 0532-2144264, Rıza Sarraf'ın şoförü Turgut Happani 0530-8740404 ve İranlı Muhammed Zarrab 0533-2531015 ve 0532-3153584, Cemalettin Happani 0530-7603621, Abdurrahman İşcen 0533-3569363 ve Pötürgeli Türker Sargın 0536-3478492 numaraları kullanırlar. Size sadece Turgut Happani'yi anlatsam yeter karapara aklamada. Bu şahıs Rıza Sarraf'ın şoförüdür. Hatta gazetelrde haberleri çıktı Rusya'da 150 milyon dolar parayla yakalandı diye. Bu parada Rıza Sarraf'ındır. Bu adamı kurye olarak kullanır. gazeteleri araştırın göreceksiniz bu adamın nasıl Rusya'da yakalandığını, hatta gazetelere çıktı birsürü balya balya paralarla çekilmiş fotoları. Rıza Sarraf denilen adam İran'a altın satıyo gibi görünüp karaparaları bu yöntemle Türkiye'ye geri sokuyor. Bakın araştırın bir yıl içinde ne kadar İran'a altın satmış. Son günlerde gazetelerde çıkan İran'a altın ihracatı haberlerine bakarsanız bu çetenin döndürdüğü uyuşturucu ve kaçakçılık parasının büyüklüğünü göreceksiniz. Güya İran'a altın ihracatı rekorları kırılıyormuş. Neden acaba? İşte bu adamların ihraç etmiş gibi göstererek karşılığında akladıkları paranın miktarı bu...bu paralar uyuşturucu çetelerine dolayısıyla PKKya akan para. PKK ve uyuşturucu baronları paralarını bunlarla transfer ediyor. Can güvenliğim olmadığından ismimi yazmadım. Önce polisimize sonra yüce Türk adaletine güveniyorum. Bu adamların üstüne gidin Türkiye tarihinde karapara rekoruyla karşılaşacaksınız. Kolay gelsin" denildiği, Sözü geçen ihbarın aynı ... 18/07/2012 tarihinde Mali Suçlarla Mücadele Şube Müdürlüğü Suç Gelirleriyle Mücadele Büro Amirliğinin 2012/1958 evrak sırasına kaydının yapıldığı, Mali Şube Müdürlüğünün İstanbul Cumhuriyet Başsavcılığından soruşturma başlatılması için talimat talep eden 13/09/2012 tarihli yazısında söz konusu faks ihbarının Mali Şube evrak sırasına kaydedildiği 2012/1958 sayısının kullanıldığı anlaşılmıştır. 1.2.2.Happani Grubu Değerlendirme Raporu; Emniyet Genel Müdürlüğü Kaçakçılık ve Organize Suçlarla Mücadele (KOM) Daire Başkanlığı Mali Suçlar ve Suç Gelirleriyle Mücadele Şube Müdürlüğü nezdindeki Suç Gelirlerini Araştırma Bürosu adlı birimi tarafından 03/06/2011 tarihinde düzenlenerek aynı tarihte elektronik olarak dijital ortam üzerinden (EBYS veya KOMBS üzerinden) ve bilahare 06/06/2011 tarihinde üst yazıyla fiziki olarak KOM Daire Başkanı imzasıyla İstanbul Mali Suçlarla Mücadele Şube Müdürlüğü'ne gönderilen, konusu itibariyle esasen döviz büroları ve kuyumcular bağlantılı yurt dışına kaynağı belirsiz şüpheli para transferlerini, bunun hukuki sonuçlarını değerlendiren "Happani Grubu Analiz ve Değerlendirme Raporu"nda; "12.02.2007 tarihinde Kapıkule Hudut Kapısından yurt dışına çıkış yapmak isteyen bir TIR aracında 202 kg eroin maddesi ele geçirilmiş, akabinde İstanbul Cumhuriyet Başsavcılığı'nın 2007/1258 Sayılı soruşturma dosyası ile mahkeme kararı çerçevesinde Edirne KOM Şube Müdürlüğünce gerçekleştirilen iletişimin dinlenmesi tedbirinin uygulanması sürecinde, değişik gerçek / tüzel kişiler arasında kaynağı belli olmayan yüksek miktarda paranın uluslararası transferinin yapıldığı, bu transferlere aracılık yapan kişiler arasında Durak Döviz isimli işyeri ve A. isimli çalışanının da bulunduğu tespit edilmiştir. İstanbul Muhabere Elektronik Şube Müdürlüğü'nün 07.05.2010 tarihli ve İhbar No:6484 Sayılı e-posta ihbar formunda İranlı Rıza Sarraf isimli şahsın kendisinin İstanbul'da, babasının ise Dubai'de olduğu, yurtdışından milyonlarca doları Türkiye'ye soktukları, bu işi İstanbul Beyazıt Kapalıçarşıda faaliyet gösteren Durak Döviz isimli işyerinde farklı kişileri kullanarak yaptıkları iddia edilmiştir. 21.12.2010 tarihli ulusal basında Moskova Havalimanı'ndaki gümrük görevlilerinin kontrolleri esnasında İstanbul'dan Rusya'ya giden üçü Azeri biri İranlı olmak üzere dört kişinin bavul ve sırt çantalarında 14,5 Milyon Dolar ve 4 Milyon Avro ele geçirildiği ve şahısların gözaltına alındığı haberi yer almış, bahse konu habere istinaden 23.12.2010 tarihinde Rusya İnterpolü'nden polisiye işbirliği kapsamında bilgi talep edilmiş, 16.03.2011 tarihinde alınan cevabi yazı ile, Azeri vatandaşları Vagif BADALOV, Ramin ISMAILOV, Gusein ISMAILOV ve İran vatandaşı Mohammadsadig RASTGARSHISHEGARHANEKH isimli şahısların üzerinde yüklü miktarda nakit para ile 16.12.2010 tarihinde İstanbul'dan Moskova'ya uçakla geldikleri, ancak herhangi bir bildirimde bulunmadıklarından adı geçen şahıslar hakkında gümrük yetkilileri tarafından Rusya Ceza Kanunu'nun 188.maddesine (kaçakçılık fiilinden) göre işlem yapıldığı, soruşturmanın halen devam ettiği bilgisi alınmıştır. 15.04.2011 tarihli ulusal basında ise, genel olarak "150 milyon Doları bavulla kaçırdılar" başlığı altında, Rusya Federal Gümrük Servisinin başlatmış olduğu çalışmalar neticesinde 14 kuryenin tespit edilerek isimlerinin ülkemiz makamlarına bildirildiği ve para transferlerinin soruşturulmasının istenildiği, söz konusu şahısların Dubai'den gelen ve Azeri işadamlarına ait olduğu iddia edilen 40 milyon dolar ve 10 milyon Avro'yu 37 ayrı seferde valizlerle Rusya'ya taşıdığı, E. Gündeş'in eşi Reza Sarraf'ın şoförü olan Turgut Happani isimli şahsın 14 kurye arasında yer aldığına ilişkin iddialar yer almıştır. Yukarıda adı geçen gerçek/tüzel kişiler ve faaliyetleri hakkında MASAK, İstanbul ve Edirne Emniyet Müdürlükleri ile Daire Başkanlığımız Mali ve Narkotik Şube Müdürlüklerince değişik tarihlerde yürütülen çalışmalarda somut bir neticeye varılması mümkün olmamış ise de gelinen nokta itibariyle yürütülen çalışmaların neticelerinin anlamlı bir şekilde birleştirilerek analize tabi tutulması ihtiyacı hasıl olmuştur. Bu amaç doğrultusunda hazırlanan eldeki raporda Durak Döviz ile ortakları Turgut Happani, A. Happani, Serdal Happani, Şenel Happani ve Rıza Sarraf isimli şahısların kimlik ve adres bilgileri, yasa dışı faaliyetleri, vergi mükellefiyet, mal varlığı ve yurt dışına giriş-çıkış bilgileri mercek altına alınmıştır. Tasfiye Halinde Homa Yapı Gıda Tek. Tur. Oto. İç Dış Tic. AŞ (yüzde 4 hisse), Bella İnşaat Turizm ve Otomotiv San. Dış Tic. Ltd. Şti (yüzde 50 hisse) ve 18/01/2008 tarihinde faaliyete geçen Royal Denizcilik ve Endüstriyel Makine San. Tic. AŞ'nin (yüzde 80 hisse ve yönetim kurulu başkanı) ortaklarından olan Rıza Sarraf'ın aynı zamanda 27/12/2010 tarihinde kuruluş kaydı gerçekleşen ve Merter / İstanbul vergi dairesinin 7350691410 vergi kimlik numarasında kayıtlı, Metroport Busidence Plaza B Blok Kat 8 No:152 Bahçelievler / İstanbul adresinde faaliyet gösteren Royal Holding AŞ'nin de % 72 hissedarı ve yönetim kurulu başkanı olduğu, Royal Holding AŞ'nin diğer hissedarlarının Fathariz Amir (yüzde 1 hisse), A. Happani (yüzde 1 hisse), Hamid Reza Fath Razi (yüzde 1 hisse) ve Mohamad Zarrab (yüzde 25 hisse) olduğu anlaşılmaktadır. Royal Holding A.Ş.'nin alt firmalarının Durak Döviz A.Ş., Tural Ltd. Şti. ve Pırlanta Ltd. Şti. ünvanlı firmalar olduğu, İran ve Dubai'ye külçe altın ihracaatı ve İran'da Atasay Kuyumculuk ile ortak hurda altından külçe altın imalatı yapacakları, ihraç bedelleri ile bankalardan ve Rona Döviz A.Ş.'den yine külçe altın alacakları, firmaların ihraç bedelleri için bankalar ile çalıştığı ve adı geçen firmaların İran'ın ticari işlemleri için para giriş çıkışlarına aracılık ettiği bilgileri istihbar edilmiştir. Ayrıca Rıza Sarraf'ın Durak Döviz ve Kıymetli Madenler Ticaret AŞ'nin 2007 ve 2008 yıllarında % 47,50 hissesi ile ortaklığı mevcuttur. Durak Döviz ve Kıymetli Madenler Ticaret AŞ döviz bürosu olarak 20/01/2005 tarihinde kuruluş kaydının yapıldığı tarih itibariyle ortaklık yapısının Serdal Happani (yüzde 88 hisse), Şenel Happani (yüzde 3 hisse), Turgut Happani (yüzde 3 hisse), A. Happani (yüzde 3 hisse) ve Hüsamettin Altınbaş'tan (yüzde 3 hisse) oluştuğu, Rıza Sarraf'ın 2007-2008 yıllarında şirkette hissedar gözüktüğü, 05/08/2010 tarihli Türkiye Ticaret Sicil Gazetesinden anlaşıldığı üzere bilahare şirketin 27/07/2010 tarihli olağan genel kurul toplantısı ile 350.000-TL olan sermayesinin 500.000-TL olduğu, şirket ortaklarının A. Happani, Hüsamettin Altınbaş, Turgut Happani, M. Cesurtürk ve S. Berk'ten oluştuğu, yönetim kurulu başkanının S. Berk olduğu, ortaklık yapısında bilahare kısmi değişikliğe gidildiği, nitekim 01/06/2011 tarihli Türkiye Ticaret Sicil Gazetesi incelendiğinde şirket ortaklarından Turgut Happani yerine T. Y.'ın bahse konu şirkete ortak olduğu, diğer şirket ortaklarının ortaklık paylarının ise devam ettiği anlaşılmıştır. Rıza SARRAF ve Durak Döviz ve Kıymetli Madenler Tic. A.Ş.'nin ortakları olan HAPPANİ ailesi ve diğer aile üyeleri hakkında; İstanbul Cumhuriyet Başsavcılığı'ndan alınan 08.01.2009 tarihli ve 2008/2779 Sayılı yazısında; İstanbul Kapalıçarşı'da Bilal HAPPANİ, K. HAPPANİ, Zeynel HAPPANİ ve İrfan HAPPANİ isimli şahısların karapara akladıkları, yılda yaklaşık 1.000.000 USD haksız para kazandıkları, İstanbul Ticaret Odası kayıtlarından yapılan sorgu neticesinde; Bilal HAPPANİ isimli şahsın "Avrasya Kıymetli Madenler Turizm Gıda Tekstil Sanayi ve Ticaret Ltd.Şti." (Sermayesi 250.000 YTL), A. HAPPANİ ve Serdal HAPPANİ'nin "Durak Döviz Ticaret A.Ş." (Sermayesi 350.000 YTL) ve A. HAPPANİ ile Turgut HAPPANİ'nin "Royal Denizcilik ve Endüstriyel Makine Sanayi ve Ticaret A.Ş" (Sermayesi 1.000.000 TL) firmalarının ortağı olduğu, A. HAPPANİ ve H. HAPPANİ'nin ortağı bulunduğu "Mavi Kıymetli Madenler Turizm Otomotiv Gıda Tekstil Sanayi ve Ticaret Ltd. Şti." adlı firmanın 04.06.2008 tarihi itibarı ile kurulduğu ve sermayesinin 150.000 YTL olduğu, ancak bu firmaların tabela firmaları olduğu yönünde izlenimlerin oluştuğu, Mavi Kıymetli Mad. Tur. Oto. Gıda Teks. San. ve Tic. Ltd. Şti.'nin faaliyet adresine yönelik yapılan araştırmalarda işyerinde herhangi bir ticari faaliyetin yürütüldüğüne dair bir emare bulunmadığı, Alınan ihbar neticesinde; ihbarcının yakını olduğunu belirttiği HAPPANİ soyadlı kişilerin İran'lı şahısların eli altında çalıştıkları, yurtdışından karapara havalesi yaparak yüzdelik karşılığında "milyon dolarlar" getirdikleri, Kilis'te bazı kişiler adına açılan sahte hesaplara gelen paralardan "yüzde bir" yüzdelik sözü verdikleri, bu şekilde birisine söz verdikleri halde yüzdelik payı vermemelerinden dolayı şahsın hesabında bulunan parayı vekaleti iptal ederek çektiği, Kilis'te akrabaları kavga edince durumun meydana çıktığı, Kilis Öncüpınar Mahallesinde bundan başka en az 10 kişinin daha bulunduğunu, bu kişilerin 3-5 sene içerisinde İstanbul'a sahip olduklarını, Fahri HAPPANİ, M. HAPPANİ, Serdar HAPPANİ isimli şahısların Kilis İl Sağlık Müdürlüğünde temizlik şirketinde sözleşmeli çalıştıklarını, paranın Kilis Garanti Bankasından çekildiğini, banka hesaplarına ulaşıldığında da durumun anlaşılacağının iddia edildiği belirtilmiştir. Azeri işadamları Nizami AZİMOV, H. G. İSMAYİLOV ve Vagıf BADALOV'a ait olduğu iddia edilen ve bir yıl içerisinde yaklaşık 150 Milyon Doların yurt dışına çıkarılması olayı (21.12.2010 tarihli basın haberleri) ile ilgili olarak ilk aşamada yapılan tespitler: 22 Haziran -31 Ekim 2010 tarihleri arasında yukarıda isimleri geçen şahıslarca Rusya'ya çok yüklü miktarlarda nakit para girişi yapıldığı ve şahısların paranın kaynağını açıklamada yetersiz kaldıkları ve bu parayla Moskova ya da Moskova bölgesinde gayrimenkul alımı yapacaklarının iddia edildiği, 22 Haziran-31 Ekim 2010 tarihleri arasında adı geçen şahısların yurt dışına çıkardıkları para miktarı: 10.300.000,00 EURO ve 37.122.968,00 USD olduğu belirtilmiştir. MASAK'ın kurye olduklarını belirtmiş olduğu Hüsamettin Altınbaş, M. Aşiroğlu, Sefer Berkant Berk, S. Berk, Ertuğrul Bozdoğan, A. Gelgeç, M. Cesurtürk, E. Erdoğan, A. Menderes Yazar, Yücel Özçil, K. Happani, Turgut Happani, M. Happani ve Ö. Şanlı isimli toplam 14 şahıs ile beraber hareket eden şahısları tespit edebilmek (kurye oldukları değerlendirilen) için yurda giriş -çıkış kayıtlarının incelenmesi ile yapılan çalışmalar neticesinde MASAK'ın bildirdiği 14 kişi ile birlikte tespit edilen toplamda 55 kişinin (sonuç ve değerlendirme kısmının yer aldığı 49.sayfada isimleri yazılıdır) kurye faaliyetinde bulunduğu değerlendirilmektedir. Yukarıda isimleri yazılı şahısların birlikte hareket ettikleri ve kısa süreli yurt dışına giriş-çıkış yaptıklarının tespit edilmesi, banka hesaplarında şüpheli işlemlerin bulunması, basında yer alan haberler ve tarafımıza intikal ettirilen ihbarlar da dikkate alındığında bahse konu şahısların beraberinde yüksek miktarda nakit parayı yurt dışına çıkardığı değerlendirilmektedir. Bu bilgilerden hareketle, günümüzde bankacılık sisteminin gelişmiş olması, para havalelerinin kısa bir süre içinde ve güvenilir bir şekilde bankalar aracılığıyla yapılabilmesine rağmen şahısların yüksek miktarda nakit parayı beraberinde yurtdışına çıkarması ve bu kişilerden çoğunun Döviz Büroları ile ilişkisinin bulunması dikkat çeken hususlardır. Paranın kurye kullanılarak yurda sokulacağı / yurttan çıkarılacağının tespiti ya da yurda giriş çıkışlarda yolcu üzeri ve eşyasında kaynağı belli olmayan nakit ele geçirilmesi hallerinde takip edilecek hareket tarzının belirlenmesinde kambiyo ve suç gelirlerinin aklanmasının önlenmesi ile ilgili mevzuat göz önünde bulundurulur. Rapora konu edilen para taşımacılığını mevzuat çerçevesinde incelendiğinde; yurda giriş-çıkışlarda şahısların beraberinde taşıdığı nakit paralara ilişkin düzenlemeler Türk Parası Kıymetini Koruma Hakkında 32 Sayılı Karar'da yer aldığı, 1567 Sayılı Türk Parasının Kıymetini Koruma Hakkında Kanunu'nda yurtdışına beyan edilmeden çıkartılan nakit paralar ile ilgili idari para cezasına ilişkin düzenlemeler yer aldığı, idari para cezasına karar vermeye Cumhuriyet Savcısı'nın yetkili olduğu, Ayrıca 5549 Sayılı Suç Gelirlerinin Aklanmasının Önlenmesi Hakkında Kanun'un16. Maddesine göre Türk Parası, döviz veya bunlarla ödemeyi sağlayan belgeleri yurt dışına çıkaran veya yurda getiren yolcular, gümrük idaresinin talebi üzerine bunlarla ilgili olarak tam ve doğru açıklama yapmakla mükellef olduğu, Gümrük idaresince beraberindeki değerler hakkında açıklama yapmayan yolcuya beraberindeki değerin, tutar konusunda gerçeğe aykırı açıklamada bulunan yolcuya beyan ettiği değer ile gerçek değer arasındaki farkın onda biri kadar idari para cezası verileceği, Binbeşyüz Türk Lirası'na kadar olan farklar için bu madde hükümlerinin uygulanmayacağı anlaşılmıştır. Yapılan incelemelerde bahse konu şahısların çoğunun Azeri uyruklu olduğu, çok sayıda şahsın birlikte hareket ettiği ve kurye olarak para taşımacılığı yaptıkları anlaşılmış olup bu para taşımacılığının hangi amaçla yapıldığı / yapılıyor olabileceğine ilişkin değerlendirmeler şu şekildedir; -MASAK'ın aldığı istihbaratlar doğrultusunda; Royal Holding A.Ş.'nin alt firmaları olan Durak Döviz A.Ş., Tural Ltd. Şti. ve Pırlanta Ltd. Şti.'nin İran ve Dubai'ye külçe altın ihracatı ve İran'da Atasay Kuyumculuk ile ortak hurda altından külçe altın imalatı yapıyor, ihraç bedelleri ile bankalardan ve Rona Döviz A.Ş.'den yine külçe altın alıyor olabilecekleri, bu kapsamda İran bağlantılı ticari işlemler kaynaklı paraların giriş çıkışına aracılık ediyor olabilecekleri, -Yurt dışında kazanılan ancak legal / illegal kaynağı bilinmeyen paraların Rusya'ya ulaştırılması için Dubai'den ülkemize sokuluyor olabileceği, -Bu kişilerce ya da üçüncü kişilerce işlenmiş suçlardan (herhangi bir tespit bulunmamaktadır) elde edilen gelirin izini kaybettirmek için ülke dışına çıkartılıyor, bu kapsamda Türk Ceza Kanunu'nun 282. Maddesinde düzenlenen "Suçtan Kaynaklanan Malvarlığı Değerlerini Aklama" suçunun işleniyor olabileceği, -Bu paraların Türkiye'de veya başka bir ülkede kayıt dışı ticaret kapsamında kazanılmış olabileceği ve bu şekilde vergi incelemesine tabi tutulmaması amacıyla ülkemizden çıkartılıyor olabileceği değerlendirilmiştir. Yapılması öngörülen işlemler; -Yukarıda tabloda yer alan şahısların yurt dışına giriş -çıkış bilgileri ile ilgili olarak uçuş bilgilerinin temini ile gittikleri / geldikleri ülke / ülkelerin öğrenilmesi, -Yabancı ülkelerden yabancı uyruklu şahısların (özellikle Azerbaycan uyruklular için Azerbaycan ve Rusya'dan) ülkelerinde herhangi bir suçtan kayıtlarının bulunup bulunmadığının öğrenilmesi, -Bahse konu şahısların ülkemize giriş -çıkış yaptıkları tarihlerde Gümrük görevlilerine herhangi bir bildirimde bulunup bulunmadıklarına dair bilgilerin ilgili makamlardan temin edilmesi, -Cumhuriyet Başsavcılığı ile irtibata geçilerek yurt dışına nakit olarak çıkartılan paraların kaynağının tespitine yönelik çalışmaların başlatılması ile ilgili izin alınması, şeklinde değerlendirilmiştir. Arz. 03/06/2011" denilmiştir. Bu değerlendirme raporunun KOM Daire Başkanlığının 06/06/2011 tarih ve 298907 Sayılı üst yazısı ekinde İstanbul Mali Suçlarla Mücadele Şube Müdürlüğüne gönderilmesini ve ulaşmasını müteakip, İstanbul Mali Şube Md. Suç Gelirleriyle Mücadele Büro Amirliğinde görevli 332517 sicil sayılı polis memuru sanık ... ile Büro Amiri sanık ... tarafından 09/06/2011 tarihli müşterek imzalı tek sayfadan oluşan bir tutanak tanzim edildiği, Bahse konu tutanakta, ülkemizden kaynağı belli olmayan nakit paraların başka ülkelere çıkışını sağlayan organizasyonun deşifre edilmesine yönelik yürütülen çalışmalara katkı sağlamak amacıyla KOM Daire Başkanlığınca hazırlanarak dijital ortamda 03/06/2011 tarihinde gönderilen kapsamlı analiz ve değerlendirme raporunun kısa bir incelemesinin yapılarak konu ile ilgili birim amirine bilgi verildiği ve gerekli çalışmalara başlanıldığının ifade edildiği, bu raporun da adli soruşturmanın başlangıcında değerlendirildiği anlaşılmıştır. 1.2.3. 13/05/2008 Tarihli ve R-61 Sayılı Masak Raporu; Bankalar Yeminli Murakıbı M. Tahir Özsoy tarafından düzenlenerek Maliye Bakanlığı Mali Suçları Araştırma Kurulu Başkanlığı'na sunulan 13/05/2008 tarihli R-61 Sayılı "Atik -İşcen Rumuzlu Aklama İncelemeleri" rumuzlu, MASAK tarafından da bilahare 10/06/2008 tarih ve 6517 Sayılı yazı ekinde Şişli Cumhuriyet Başsavcılığının 2004/46272 Sayılı soruşturması ilgi tutulmak suretiyle Şişli Cumhuriyet Başsavcılığına gönderilen, yine bilahare 2004/46272 numaralı soruşturma evrakına ilişkin iş ve işlemleri yürüten Şişli Cumhuriyet Savcısı S. Kunt imzasıyla gereğinin ifası ricasıyla 08/10/2008 tarih ve 2004/46272 Sayılı talimat yazısı ekinde İstanbul Mali Şube Müdürlüğüne gönderilen ve 31/10/2008 tarihinde Mali Suçlarla Mücadele Şube Müdürlüğünün Suç Gelirleriyle Mücadele Büro Amirliğinin 2008/4985 evrak sırasına kaydedilen yazı ekindeki R-61 Sayılı raporun İstanbul Mali Şube birimince adli soruşturmanın başlangıcında esas alındığı ve değerlendirildiği anlaşılmıştır. 1.3.Soruşturma Süreci; İstanbul Cumhuriyet Başsavcılığının Mali Suçlarla Mücadele Şube Müdürlüğü eliyle yürüttüğü 2012/120653 Sayılı soruşturmasının 25/05/2009 tarihinde Bakan onayı ile yürürlüğe giren "Emniyet Genel Müdürlüğü Kaçakçılık ve Organize Suçlarla Mücadele Daire Başkanlığı ... ve İl Teşkilatı, Kuruluş, Görev ve Çalışma Yönetmeliği" doğrultusunda "planlı operasyon -projeli soruşturma" kategorisinde değerlendirilmesi ve nitekim soruşturma başladıktan kısa bir süre sonra 08/10/2012 tarihinde KOM Başkanlığına O-1 planlı operasyon bilgi formunun gönderilmiş olması hasebiyle, operasyona dönüştürüldüğü 17/12/2013 tarihine kadarki süreçte soruşturma iş ve işlemlerinin yoğunlukla telekomünikasyon yoluyla iletişimin denetlenmesi ve teknik araçlarla izleme tedbirleri ile yürütüldüğü, bu nedenle soruşturmanın projeli soruşturma kategorisinde ele alındığı, Bu bağlamda, soruşturmanın başlangıcından bir (1) ... sonra Kaçakçılık ve Narkotik Suçları Soruşturma Bürosunda görevli soruşturma savcısı Y. Kıstı tarafından İstanbul 5. Sulh Ceza Mahkemesine hitaben yazılan 14/09/2012 tarih ve 2012/120653 soruşturma numaralı "iletişimin dinlenmesi" konulu talep yazısı ile, Rıza Sarraf, A. Happani, Turgut Happani, Mohammed Zarrab, Taha A. Alacacı, Nesteren Zarei Deniz, Türker Sargın, Abdurrahman İşcen, Cemalettin Happani, Abdurrahman Nenem, Jafar Einaki Koucheh Bagh, Babak Behravesh Alamdari isimli 12 gerçek kişi şüpheli ile tüzel kişi konumundaki Durak Döviz ve Kıymetli Madenler Ticaret AŞ hakkında "haksız ekonomik çıkar sağlamak amacıyla suç örgütü kurmak, örgüt faaliyeti çerçevesinde kaçakçılık (yurt dışına kaçak yollardan altın ticareti yapmak -5607 SKM) yapmak ve örgüt faaliyeti çerçevesinde suç gelirlerinin aklanması" suçlarını işlediklerine dair kuvvetli şüphe sebeplerinin varlığı ve başka suretle suç delili elde edilmesi imkanının bulunmadığı gerekçesiyle (3) ay süreyle telekomünikasyon yoluyla iletişimin tespiti, dinlenilmesi, kayda alınması ve sinyal bilgilerinin değerlendirilmesi, tespit edilen suç unsuru görüşmelerin çözülerek metin haline getirilmesi isteminde bulunulduğu, Talebi değerlendiren İstanbul 5. Sulh Ceza Mahkemesi'nin 17/09/2012 tarih ve 2012/561 değişik iş sayılı kararı ile yukarıda ismi geçen şüpheliler ile ilgili iletişimin denetlenmesi tedbirinin uygulanması talebini kabul ederek atılı suçları işledikleri yönünde kuvvetli şüphe bulunan şüphelilerin suç unsuru taşıyan eylemlerinin tespitine yönelik olarak delil elde edilmesi amacıyla 5271 Sayılı CMK'nın 135 <BR>ve 137. maddelerine göre (3) ay süreyle telekomünikasyon yoluyla iletişimin denetlenmesi tedbirinin uygulanmasına karar verdiği, soruşturma kapsamında ilk CMK 135 tedbirinin bu şekilde başladığı ve devam ettiği, Teknik takip işlemleri ve adli dinlemelerin başladığı 17/09/2012 tarihinden soruşturmanın operasyona dönüştürüldüğü ve fezlekenin düzenlenerek şüphelilerin adliyeye sevk edildiği, bir başka deyişle adli dinlemelerin sonlandığı 20/12/2013 tarihine değin aradan geçen yaklaşık 15 aylık süreçte toplam 35 farklı sulh ceza mahkemesinden 48 ayrı mahkeme kararı (değişik iş numarası üzerinden) ile 7'si sabit hat, 74'ü yurt içi GSM hattı ve 2'si yabancı telefon hattı olmak üzere 83 adet telefon numarası ve aralarında riza_sf@hotmail.com adlı e-mail adresi de dahil olmak üzere 14 adet elektronik posta adresi (toplam 97 adet hedef numara -mail) hakkında CMK'nın 135. maddesine istinaden telekomünikasyon yoluyla iletişimin denetlenmesi kararı alındığı, Bu süreçte ve soruşturma kapsamında "hedef şahıs" olarak toplam 53 şüpheli hakkında 5271 Sayılı CMK 135/1 maddesi uyarınca telekomünikasyon yoluyla iletişimin denetlenmesi tedbiri uygulandığı, 17/09/2012 tarihli iletişimin denetlenmesine dair ilk adli dinleme kararında ismi geçen 12 gerçek kişi de dahil olmak üzere bu 53 şüphelinin A. Happani, Abdurrahman İşcen, Abdurrahman Nenem, A. Gelgeç (soy isim değişikliği ile Karahan), Ahad Khabbaz Tamimi, A. M. Öziş, Babak Behravesh Alamdari, Babak Zanjani, B. G., Cemalettin Happani, C. Kumartaşlıoğlu, E. Gündeş Sarraf, Elnaz Daghighna, E. Hayyam, E. Eroğlu, Emrah Happani, Ercan Sağın, Ertuğrul Bozdoğan, F. A., ..., H. İ. Akkaya, H. Çebi, H. Tuner, Hüsamettin Altınbaş, İrfan Işıkgün, Jafar Eınaki Koucheh Bagh (C. Saran), Kamelya Cemşidiran, Kudret Tuncel, Levent Balkan, M. Bilici, M. Happani, Mohammedsadeg Rastgarshishehg, Mohammad Zarrab (vatandaşlığa geçiş ile Can Sarraf), Muacet Korkmaz, M. Cesurtürk, M. Y., M. Behçet Kaynar, Nesteren Zarei Deniz, Onur Kaya, O. İnce, Ö. Özdemir, Ö. Erker, Rıza Sarraf, Rüçhan Bayar, S. Kaan Çağlayan, S. A., S. Happani, Taha A. Alacacı, Turgut Happani, Türker Sargın, Umut Bayraktar, Y. Aktürk ve Yücel Özçil isimli şahıslar olduğu, dolayısı ile soruşturma kapsamında hedef şahıs olarak haklarında iletişimin denetlenmesi kararı alınan şüphelilerin bu isimlerden oluştuğu, Soruşturmanın başlangıcında iletişim denetlenmesi taleplerine esas suçlar; "haksız ekonomik çıkar sağlamak amacıyla suç örgütü kurmak, örgüt faaliyeti çerçevesinde kaçakçılık (yurt dışına kaçak yollardan altın ticareti yapmak -5607 SKM) ve örgüt faaliyeti çerçevesinde suç gelirlerinin aklanması" olarak gösterilmiş iken, devamında ilk kez 3 ay süre ile haklarında iletişimi denetlenmesi tedbiri istenilen bir kısım şüphelilerle ilgili 14/12/2012 tarihli kolluk ve savcılık tedbir talep yazılarında bu suçlara ek olarak bu kez "rüşvet" suçunun da eklenildiği, Her ne kadar tedbir talebine esas teşkil eden, Mali Şube Teknik Takip ve İzleme Büro Amirliği görevlisi 34-TM-00145 aidiyet numaralı sanık ... Erdal tarafından düzenlenen (4) sayfalık rapor ve bu raporu içeren Şube Müdürü imzalı kolluk tedbir talep üst yazısı içeriğinde hangi kamu görevlisine rüşvet verildiği şüphesini ortaya koyan veya buna delalet eden bir tape içeriği ya da özetine yer verilmemiş olmakla birlikte talebi değerlendiren İstanbul 11. Sulh Ceza Mahkemesi'nin 17/12/2012 tarih ve 2012/771 değişik iş sayılı kararı ile vaki talebi kabul ederek telekomünikasyon yoluyla iletişimin denetlenmesi kararı verdiği, böylelikle bu tarihten itibaren rüşvet suçunun soruşturma kapsamında CMK 135 tedbirine dahil edildiği, dinlemeler sırasında devamında bu suçlara ek olarak "hayali ihracat ve örgüt faaliyeti çerçevesinde resmi belgede sahtecilik" suçlarının da 24/05/2013 ve 09/09/2013 tarihli kolluk ve savcılık tedbir talep yazıları ve dolayısıyla iletişim denetlenmesi kararlarında şüphelilere yüklenen / isnat olunan suçlar arasında zikredilmeye başlanıldığı, Soruşturma kapsamında teknik takip çalışmalarının devamı sırasında Mali Şube Teknik Takip ve İzleme Büro Amirliği görevlileri 34-TM-00145 aidiyet numaralı sanık ... Erdal ve 34-TM-00184 aidiyet numarası tanımlı sanık ... Atalay tarafından düzenlendiği anlaşılan bila tarihli "tutanak" başlıklı belgede, "suç örgütü lideri Rıza Sarraf'ın usulsüz işlerini kolaylaştırmak için çeşitli kamu görevlilerine rüşvet verdiği, bu kapsamda ...'in oğlu B. G.'e de belli aralıklarla rüşvet verdiği, bu işe hedef şahıslardan şüpheli Ö. Özdemir isimli şahsın aracılık ettiği, bu kapsamda yürütülen teknik takip çalışmalarında 25/10/2013 günü suç örgütü lideri şüpheli Rıza Sarraf'ın örgüt yöneticisi şüpheli A. Happani'ye şüpheli B. G.'e verilmek üzere bir diğer şüpheli Ö. Özdemir'e üç (3) milyon dolar rüşvet parası teslim edilmesi yönünde talimat verdiğine dair bilgi edinilmesi üzerine fiziki takip görevlileri tarafından aynı ... Nuruosmaniye Caddesinde bulunan Orient Bazaar önüne gidilerek fiziki takip çalışması yapıldığı sırada şüphelinin takip edilme şüphesiyle olay yerinde bulunan Mali Şube fiziki takip görevlilerinin fotoğraflarını çekerek B. G.'e aktardığı, B. G. tarafından da ...'e aktarıldığı, ...'in de B. G.'i telefonla arayarak rüşvet parasının teslim alınması için bu yöntemi bir daha denememeleri ve takipten şüphelenilen şahısların kim olduğunu araştıracağı şeklinde uyardığı, bilahare ...'in danışmanı S. B. Kıranta'nın B. G. ile irtibata geçerek Ö. Özdemir'in çekmiş olduğu fotoğrafları kendisine göndermesini isteyip konuyu araştıracağını söylediğinin tespit edildiği belirtilerek dosyanın sızması ihtimaline karşılık soruşturmayı yürüten Cumhuriyet Savcısı C. Kara'ya sözlü olarak bilgi verildiği ve Savcıdan da teknik takibe son verilmesi talimatı alındığı"nın belirtildiği, İçeriğinde herhangi bir tarih ibaresi ihtiva etmemekle birlikte, savunmalara ve dosya içerisindeki sair bilgi ve belgelere nazaran 25/10/2013 veya 26/10/2013 tarihlerinde düzenlendiği anlaşılan bu tutanağa derc edildiği üzere, soruşturma savcısı C. Kara'nın çıkış talimatıyla, 17/09/2012 tarihinden beri devam eden teknik takip işlemlerine 26/10/2013 tarihinde son verildiği, lakin dinlemelere son verilmesinden sonra Mali Şube Müdürlüğüne 22/11/2013 tarihinde gönderilen bir elektronik posta ihbarı gerekçe gösterilerek bahse konu ihbar içeriğinde dile getirilen konuların yürütülmekte olan 2012/120653 soruşturma numaralı evrak kapsamındaki suçlarla alakalı olduğu belirtilerek, teknik takip faaliyetine son verilmesinden yaklaşık (45) ... sonra soruşturma savcısınca 10/12/2013 tarihli yeni bir talep yazısı ile başta şüpheli Rıza Sarraf olmak üzere bir kısım şüphelilerin kullandıkları (40) ayrı telefon numarası hakkında CMK'nın 135. maddesi uyarınca (1) ay süreyle iletişimin denetlenmesi karar talebinde bulunulduğu, vaki talebin kabulüne karar veren İstanbul 9. Sulh Ceza Mahkemesi'nin 10/12/2013 tarih ve 2013/664 değişik iş sayılı kararı ile iletişimin denetlenmesi kararı verildiği, Soruşturma kapsamındaki son adli dinleme kararının ise İstanbul 18. Sulh Ceza Mahkemesince verilen 16/12/2013 tarih ve 2013/744 değişik iş sayılı karar olduğu, bu karar ile aynı tarihli kolluk -savcılık talebine istinaden şüpheli H. İ. Akkaya'nın kullandığı telefon hatları ve riza_sarraf@hotmail.com isimli e-posta adresi kullanıcısı şüpheli Rıza Sarraf'ın telekomünikasyon yoluyla iletişimlerinin (1) ay süreyle denetlenmesine karar verildiği, bu kararın ertesi ... 17/12/2013 tarihinde yapılan operasyon sonrası bir kısım şüphelilerin göz altına alınarak adliyeye sevk edilmeleri ve soruşturma evrakının kolluk fezlekesi ekinde Cumhuriyet Başsavcılığına intikal ettirilmesi nedeniyle İstanbul Mali Şube Müdürü H. Sıralı imzasıyla C. Başsavcılığına gönderilen 20/12/2013 tarih ve 2012/36 Sayılı yazı ile "...suç konusu ile ilgili tüm çalışmaların tamamlanması, operasyon yapılması ve konuyla ilgili başka bir çalışma konusu kalmadığından bahisle teknik takibi devam etmekte olan şüpheliler hakkındaki iletişimin tespiti tedbirine son verilerek kayıtlı tüm verilerin ve ses kayıtlarının imha işlemlerinin yapılması hususunda talimatlarınızı arz ederim" şeklindeki talimat talep yazısına aynı ... onay verilmesi ile 20/12/2013 tarihi itibariyle adli dinlemelere son verildiği ve CMK 135 kapsamında başkaca bir karar alınmadığı, Bunun yanında, 2012/120653 numaralı yürütülen soruşturma kapsamında 5271 Sayılı CMK'nın140. maddesi uyarınca "teknik araçlarla izleme" tedbirlerinin de uygulandığı, bu tedbire ilk olarak soruşturmanın başlamasından kısa bir süre sonra adli kolluk biriminin şüpheli Rıza Sarraf'a yönelik teknik araçlarla izleme talebi üzerine suç tarihinde yürürlükte bulunan 5271 Sayılı CMK'nın 140/2 madde ve fıkrası gereği "gecikmesinde sakınca bulunan hal" nedeniyle soruşturma savcısı Y. Kıstı'nın yazılı emri ile başvurulduğu, C. Savcısının 03/10/2012 tarihli yazılı emri ile, teknik takip (dinleme) çalışmaları devam eden şüphelilerden Rıza Sarraf'ın İstanbul'da bazı şahıslar ile kaçak yollardan altın ve nakit para ticaretine dair birebir görüşme yapacağı, bu amaçla 03/10/2012 günü saat 19.15 -20.00 sıralarında Atatürk Havalimanından iki adet bavul ile yurda giriş yapacağı bilgisine istinaden adı geçene yönelik teknik araçlarla izleme çalışması yapılarak ses ve görüntü kaydının (fiziki takip) alınması talimatı verildiği, bilahare 04/10/2012 tarihli talep yazısı ile Cumhuriyet Savcısının sulh ceza mahkemesinden 03/10/2012 tarihli teknik araçlarla izleme kararının onanmasını ve ayrıca şüpheli Rıza Sarraf hakkında CMK'nın 140. maddesine istinaden ilk kez 4 (dört) hafta süreyle teknik araçlarla izleme kararı verilmesini talep ettiği, Talep üzerine, İstanbul 32. Sulh Ceza Mahkemesi'nin 04/10/2012 tarih ve 2012/500 değişik iş sayılı kararı ile "suç örgütü kurmak, yurt dışına kaçak yollardan altın ihraç etmek, bu yolla kazanılan malvarlığı değerlerini aklama" suçları kapsamında Cumhuriyet Savcısının teknik araçlarla izleme kararının onanmasına ve şüpheli Rıza Sarraf isimli şahıs hakkında yüklenen suçların işlendiğine dair kuvvetli şüphe sebeplerinin varlığı ve başka suretle delil elde edilemeyeceği gerekçesiyle CMK'nın 140. maddesine istinaden kamuya açık yerlerdeki faaliyetlerinin teknik araçlarla izlenebilmesi, ses veya görüntü kaydının alınabilmesi amacıyla dört (4) hafta süreyle teknik araçlarla izleme yapılmasına karar verildiği, verilen bu karar ile birlikte soruşturma kapsamında CMK 140 tedbirinin de uygulanmaya başlanıldığı, Devamında soruşturma kapsamında şüpheliler hakkında teknik araçlarla izlemeye dair verilen toplam 38 ayrı karar bulunduğu, soruşturma kapsamında verilen son teknik araçlarla izleme kararının İstanbul 24. Sulh Ceza Mahkemesi'nin 25/10/2013 tarih ve 2013/497 değişik iş sayılı kararı olduğu, bu karar ile şüpheli Rıza Sarraf liderliğindeki suç örgütünün altın kaçakçılığı ve kara para aklama suçlarını işlemek, bu kapsamdaki işlerini hızlandırmak için bazı kamu görevlilerine sağladığı maddi menfaatlerin temininde rüşvete aracılık yaptığı iddia edilen şüpheli Ö. Özdemir hakkında daha önce verilmiş bulunan teknik araçlarla izleme kararının ikinci kez bir hafta süreyle uzatılmasının karara bağlandığı, yukarıda teknik takip kısmında izah edildiği üzere soruşturmanın deşifre olduğunu düşünen adli kolluk görevlilerinin 26/10/2013 tarihi itibariyle teknik takibi sonlandırdıkları ve 10/12/2013 tarihine değin teknik takip karar talebinde bulunulmadığı, bu itibarla en son yapılan teknik araçlarla izleme karar talebinden sonra 25/10/2013 tarihinden sonra yeniden teknik araçlarla izleme talebinde de bulunulmadığı anlaşılmıştır. 1.4.Soruşturma Birimince Yapılan Operasyon Süreci ve Sonrası; 13/09/2012 tarihinde başlatılan soruşturma üzerinden 15 aylık bir süre geçtikten sonra soruşturmayı yürüten ve dosyayı uhdesinde tutan Cumhuriyet Savcısı C. Kara'nın eş zamanlı operasyon talimatı verdiği ve nitekim 16/12/2013 tarihinde İstanbul 18. Sulh Ceza Mahkemesine müracaatla "suç işlemek amacıyla örgüt kurmak, yönetmek veya üye olmak, örgüte yardım etmek, rüşvet almak, vermek ve rüşvete aracılık etmek, resmi belgede sahtecilik, altın kaçakçılığı, fuhşa aracılık etmek" suçlarına yönelik yürütülen soruşturma kapsamında CMK'nın 116 <BR>ve devamı maddelerine istinaden 17/12/2013 -19/12/2013 tarihleri arasında şüphelilerin ikamet ve iş yerleri adreslerinde arama yapılması ve yapılacak arama neticesi elde edilmesi muhtemel suç delillerine el koyma kararı verilmesi talebinde bulunduğu, İstanbul 18. Sulh Ceza Mahkemesi'nin 16/12/2013 tarih ve 2013/733 değişik iş sayılı kararı ile talebin usul ve yasaya uygun olduğu değerlendirmesiyle İstanbul sınırları içerisinde yerleşik 20 şüpheli hakkında 17/12/2013 -19/12/2013 tarihleri arasında gündüz vakti bir defaya mahsus olmak üzere arama yapılmasına ve arama neticesi elde edilmesi muhtemel suç delillerine el konulmasına karar verildiği, Cumhuriyet Savcısı C. Kara'nın ise 17/12/2013 günü İstanbul merkezli olmak üzere birkaç ilde eş zamanlı yapılan operasyon neticesi 32 şüpheli hakkında yakalama talimatı verdiği, ilk ... yapılan operasyonda firari oldukları belirtilen şüpheliler E. Hayyam, Can Sarraf ve Omid (Ümit) Saeidzaman haricindeki 29 şüphelinin yakalanarak savcılık talimatı ile İstanbul Emniyet Müdürlüğünde gözaltına alındıkları, Şüphelilerden F. A.'ın 17/12/2013 günü savcılık talimatıyla kolluk ifadesinin ardından kolluk aşamasında, diğer şüpheliler Hüsamettin Altınbaş, İrfan Işıkgün, M. Cesurtürk, Turgut Happani, Taha A. Alacacı, Ertuğrul Bozdoğan ve Türker Sargın'ın ise 19/12/2013 günü yine savcılık talimatıyla kolluk aşamasında serbest bırakılmalarının ardından geri kalan toplam (21) şüphelinin 20/12/2013 tarihinde mevcutlu olarak kolluk fezlekesi eşliğinde İstanbul Cumhuriyet Başsavcılığına sevk edildikleri, bu (21) şüpheliden 14'ünün aynı tarihte tutuklanmaları talebiyle Sulh Ceza Mahkemesine sevk edilir iken, Cemalettin Happani, Ercan Sağın, H. İ. Akkaya, Yücel Özçil, A. Gelgeç, M. Y. ve M. Behçet Kaynar isimli (7) şüphelinin ise tutuklamaya sevk edilmeden adliyeden serbest kaldıkları, (14) şüpheliden H. Tuner, Ö. Özdemir, B. G. ve S. Kaan Çağlayan'ın rüşvet almaya ve vermeye aracılık etmek suçundan, Muacet Korkmaz, E. Eroğlu ve Rüçhan Bayar'ın suç işlemek amacıyla kurulan örgüte üye olmak suçundan, S. A. ve Onur Kaya'nın rüşvet almak suçundan, Umut Bayraktar'un suç işlemek amacıyla kurulan örgüte üye olmak, rüşvet almaya ve vermeye aracılık etmek suçlarından, A. M. Öziş, Mohammedsadeg Rastgar ve A. Happani'nin suç işlemek amacıyla örgüt kurmak, rüşvet almaya ve vermeye aracılık etmek suçlarından ve Rıza Sarraf'ın ise suç işlemek amacıyla örgüt kurmak, rüşvet vermek suçlarından İstanbul 25. Sulh Ceza Mahkemesi'nin 20/12/2013 tarih ve 2013/130 sorgu sayılı kararı ile tutuklanarak ceza infaz kurumuna gönderildikleri, Soruşturmanın devamı sırasında, tutuklu şüphelilerden Muacet Korkmaz ve E. Eroğlu'nun 20/01/2014 tarihinde, Rüçhan Bayar'ın 30/01/2014 tarihinde tahliye edildikleri, tutuklu şüpheliler S. A., A. Happani, A. M. Öziş, Onur Kaya, Umut Bayraktar ve Mohammedsadeg Rastgar Shishehgarkhaneh'in İstanbul 19. Sulh Ceza Mahkemesi'nin 14/02/2014 tarih ve 2014/87 değişik iş sayılı kararı ile tahliyelerine karar verildiği, diğer tutuklu şüpheliler H. Tuner, Ö. Özdemir, B. G., S. Kaan Çağlayan ve Rıza Sarraf'ın ise İstanbul 3. Sulh Ceza Mahkemesi'nin 28/02/2014 tarih ve 2014/1258 değişik iş sayılı kararı ile tahliyelerine karar verildiği, bu tahliye kararı ile birlikte 28/02/2014 tarihi itibariyle soruşturmada tutuklu şüpheli kalmadığı, 18/12/2013 tarihinde, yani operasyon yapıldıktan bir ... sonra şüphelilerin emniyetteki gözaltı işlemlerinin devam ettiği süreçte İstanbul Cumhuriyet Başsavcısı T. Çolakkadı tarafından C. Savcısı (36921) C. Kara ile birlikte (25994) Ekrem Aydıner ve (28205) M. E. isimli Cumhuriyet Savcılarının da soruşturmanın yürütülmesi konusunda görevlendirildikleri, İstanbul Cumhuriyet Başsavcılığı HSYK Bürosunun 18/12/2013 tarih ve 2013/2210 Sayılı görevlendirme konulu yazısında, aralarında kamu görevlilerinin de bulunduğu birçok kişi hakkında 2012/120653, 2012/125043, 2013/24880 numaralarıyla başlatılan soruşturmalar kapsamında 17/12/2013 tarihi itibariyle aramalar yapılarak çok sayıda şüphelinin gözaltına alınması karşısında, soruşturmaların kapsamı, şüpheli sayısının çokluğu, gözaltına bulunanların işlemlerinin yasal sürede bitirilmesinin gerektiği nazara alınarak ve delillerin tam olarak toplanması, soruşturmaların kısa sürede ikmal edilmesi için mevcut savcılara yardım etmek üzere Memur Suçları Soruşturma Bürosu Cumhuriyet Savcılarından Ekrem Aydıner ve Özel Soruşturma Bürosundan Cumhuriyet Savcısı M. E.'un görevlendirildiklerinin, ayrıca mukteza tayininde ve soruşturmaların seyri ile ilgili herhangi bir hususta ihtilaf vukuu halinde adı geçen C. Savcılarından ikisinin imzası ile işlem yapılacağının bildirildiği, Her üç C. Savcısının bu görevlendirme talimatı doğrultusunda bir süre soruşturmayı birlikte yürüttükleri, ancak İstanbul C. Başsavcılığının 29/01/2014 tarih ve 291 Sayılı yazısı ile yapılan yeni iş bölümü ve yine Başsavcılığın 30/01/2014 tarih ve 2014/312 HSYK sayılı yazıları ile anılan soruşturmayı tek başına yürütmekle İstanbul C. Savcısı (25994) Ekrem Aydıner'in görevlendirildiği, bu itibarla 30/01/2014 tarihinden sonraki soruşturma iş ve işlemlerinin C. Savcısı Ekrem Aydıner tarafından tek başına yürütüldüğü, Soruşturmada isimleri zikredilen bu iki savcı henüz görevlendirilmeden ve fiilen göreve başlamadan evvel, soruşturma iş ve işlemlerinin İstanbul C. Savcısı C. Kara tarafından tek başına yürütüldüğü süreçte C. Kara tarafından Türkiye Büyük Millet Meclisi Başkanlığına sunulmak üzere Adalet Bakanlığı Ceza İşleri Genel Müdürlüğüne gönderilmek üzere İstanbul C.Başsavcılığı Özel Soruşturma Bürosuna hitaben yazılan 18/12/2013 tarih ve 2012/120653 Sayılı yazıda; Cumhuriyet Başsavcılığının 2012/120653 soruşturma sayısı üzerinden yürütülmekte olan soruşturma sırasında elde edilen deliller ve ulaşılan bulgular doğrultusunda Ekonomi Bakanı ..., İçişleri Bakanı ... ve Avrupa Birliği Bakanı ... hakkında suç teşkil eden eylemleri ile ilgili olarak hazırlanan (309 sayfalık) ayrıntılı rapor, olayların ayrıntılı anlatımına ilişkin fezleke, gerek fezleke ve gerekse suç raporunun dayanağını teşkil eden fiziki takip tutanakları, teknik takip tutanakları (suç teşkil eden eylemlere dair telefon görüşmeleri/tapeler), ses ve görüntü CD/DVD'leri ile ilgili mahkeme kararlarından oluşan soruşturma evrakının Anayasanın 100. maddesi uyarınca yazı ekinde gönderildiği belirtilerek, bu delillere ek olarak aramalardan elde edilecek deliller ve yazışmalar neticesinde kamu kurumlarından alınacak delillerin de bilahare gönderileceğinin ifade edildiği, böylelikle adı geçen Bakanlarla ilgili toplanan tüm delillerin iddia konusu suç eylemlerinin anlatıldığı fezleke ve raporun TBMM'ye sunulmak üzere Adalet Bakanlığı Ceza İşleri Genel Müdürlüğüne gönderilmek istenildiği, Lakin, İstanbul Cumhuriyet Başsavcılığının yürürlükteki çalışma talimatı gereğince Başbakan, Bakanlar ve üst düzey görevliler hakkındaki soruşturmaların özel soruşturma bürosunca yapılması gerektiğinden bahisle Bakanlarla ilgili toplanan deliller, fezleke ve 309 sayfalık ayrıntılı raporun 18/12/2013 tarihli bu yazı ile Meclis Başkanlığına gönderilmeyip, 28 klasörden oluşan tekmil soruşturma evrakının bilahare bir dizi pusulasına bağlanarak Kaçakçılık ve Narkotik Suçlar Bürosu soruşturma savcıları C. Kara, Ekrem Aydıner ve M. E. tarafından müşterek imzalı, aynı mahiyet ve içerikteki 26/12/2013 tarihli başka bir yazı ile İstanbul C. Başsavcılığı Özel Soruşturma Bürosuna gönderilmesini müteakip, Özel Soruşturma Bürosundan sorumlu C. Başsavcı Vekili ... C. Hacıosmanoğlu imzalı 31/12/2013 tarihli yazı ile Bakanlık Muhabere Bürosu marifetiyle Adalet Bakanlığına gönderildiği, Ne var ki, Adalet Bakanlığının 29/01/2014 tarih ve 75723908-103-0021-2014-372/7268 Sayılı yazısı ile, "....İçişleri eski Bakanı Mardin Milletvekili ..., Ekonomi eski Bakanı Mersin Milletvekili ... ve Avrupa Birliği eski Bakanı İstanbul Milletvekili ...'ın işledikleri iddia edilen suçların Bakanlar Kurulunun genel siyaseti veya Bakanlıkların görevleri nedeniyle işlendiğine ilişkin değerlendirmede bulunulması nedeniyle adı geçenler hakkındaki soruşturma dosyasının Bakanlığımız aracı kılınmaksızın Türkiye Büyük Millet Meclisi Başkanlığına gönderilmesi, kişisel suç kapsamında kaldığının değerlendirilmesi halinde ise Türkiye Cumhuriyeti Anayasasının 83.maddesi gereği yasama dokunulmazlığının kaldırılması talebiyle fezlekeli evrakın Adalet Bakanlığına gönderilmesi..." gerekçesiyle evrakın ekleriyle birlikte İstanbul Cumhuriyet Başsavcılığına iade edilmesi üzerine İstanbul C. Başsavcılığı Özel Soruşturma Bürosunun bu kez 21/02/2014 tarih ve 2013/20764 C.M.sayılı yazısı ile Bakanlarla ilgili soruşturma dosyası ve delillerin Türkiye Büyük Millet Meclisi Başkanlığına gönderildiği, ismi geçenler Bakanlar hakkında Türkiye Büyük Millet Meclisi'ndeki Meclis Soruşturma Komisyonu kurulması sürecinin de bundan sonra başladığı, Soruşturma neticesinde Cumhuriyet Savcısı Ekrem Aydıner tarafından verilen 16/10/2014 tarih ve 2012/120653 soruşturma, 2014/69582 karar sayılı "kovuşturmaya yer olmadığına dair" karar ile soruşturma kapsamında haklarında CMK -135 tedbiri uygulanan şüpheliler A. Happani, A. Gelgeç (Karahan), A. M. Öziş, B. G., Cemalettin Happani, C. Kumartaşlıoğlu, E. Gündeş Sarraf, E. Hayyam, E. Eroğlu, Emrah Happani, Ercan Sağın, Ertuğrul Bozdoğan, F. A., H. İ. Akkaya, H. Tuner, Hüsamettin Altınbaş, İrfan Işıkgün, Jafar Eınaki Koucheh Bagh (C. Saran), M. Bilici, M. Happani, Mohammedsadeg Rastgarshishehg, Mohammad Zarrab (Can Sarraf), Muacet Korkmaz, M. Cesurtürk, M. Y., M. Behçet Kaynar, Nesteren Zarei Deniz, Onur Kaya, Ö. Özdemir, Ö. Erker, Rıza Sarraf, Rüçhan Bayar, S. Kaan Çağlayan, S. A., S. Happani, Taha A. Alacacı, Turgut Happani, Türker Sargın, Umut Bayraktar ve Yücel Özçil'e (40 kişi) ek olarak soruşturma kapsamında haklarında doğrudan CMK -135 tedbiri uygulanmamış olan şüpheliler Ceylan Er, İ. Karaarslan, M. A. Aşiroğlu, M. H. Atilla, M. H. Bayramiç, M. Ş. Çağlayan, Metin Cabir, M. Aşiroğlu, Ö. Adatepe, S. Berk, S. B. Kıranta, Tevfik Usta ve Yasin Ata (13 kişi) dahil toplam 53 şüpheli hakkında üzerlerine atılı tüm suçlardan takipsizlik kararı verildiği, Soruşturma kapsamında haklarında şüpheli sıfatıyla 5271 Sayılı CMK -135 tedbirine başvurulan şüphelilerden Abdurrahman İşcen, Abdurrahman Nenem, Ahad Khabbaz Tamimi, Babak Behravesh Alamdari, Babak Zanjani, Elnaz Daghighna, ..., H. Çebi, Kamelya Cemşidiran, Kudret Tuncel, Levent Balkan ve Y. Aktürk'ten takipsizlik kararında söz edilmediği, bir başka deyişle takipsizlik kararında bu 12 kişinin şüpheli olarak gösterilmedikleri, dolayısıyla haklarında herhangi bir karar verilmediği, ayrıca hakkında şüpheli sıfatıyla CMK 135 tedbiri uygulanan O. İnce'nin ise 17/12/2013 tarihli operasyon sonrası savcılık talimatı ile "bilgisine başvurulan şahıs" sıfatıyla ifadesine başvurulduğu, 16/10/2014 tarihli takipsizlik kararında adı geçenin şikayetçi olarak gösterildiği, 16/10/2014 tarihli takipsizlik kararına yönelik itirazların İstanbul 6. Sulh Ceza Hakimliğinin 15/12/2014 tarih ve 2014/3162 değişik iş sayılı karar ile değerlendirilerek, takipsizlik kararına itiraz eden kişi ve kuruluşlardan O. İnce dışındakilerin soruşturmanın tarafı olmadıkları, soruşturulan suçlarla alakalı olarak suçtan doğrudan zarar gören sıfatı taşımayan kolluk görevlileri ile dosyanın mağduru olmayan kişi ve kuruluşlar oldukları, dosya kapsamında taraf sıfatlarının bulunmadığı, bu nedenle karara itiraz haklarının bulunmadığından bahisle bu kişiler tarafından yapılan tüm itirazların işin esasına girilmeden usul yönünden reddine, müşteki eski emniyet müdürü O. İnce'nin itirazının ise; eski kamu görevlisi olan müştekinin tayininin ilk önce İstanbul dışındaki illere çıkarılması, akabinde meslekten ihraç edilmesi eylemlerinde eski İçişleri Bakanı ... hakkındaki soruşturma evrakının Türkiye Büyük Millet Meclisi Soruşturma Komisyonuna gönderilmiş oluşu, adı geçenle ilgili Cumhuriyet Başsavcılığının soruşturma yapma yetkisinin bulunmaması, diğer şüpheliler Rıza Sarraf ve B. G.'e ise şikayet konusu bu olay nedeniyle hukuken atfedilebilecek suç teşkil eden bir eylemlerinin bulunmadığı gerekçeleriyle adı geçen müşteki yönünden esastan reddine kesin olarak karar verildiği, sonuç itibariyle 2012/120653 numaralı soruşturma şüphelileri hakkında verilen 16/10/2014 tarih ve 2012/120653 soruşturma, 2014/69582 karar sayılı kovuşturmaya yer olmadığına dair kararın itiraz yoluyla İstanbul 6. Sulh Ceza Hakimliğinin 15/12/2014 tarih ve 2014/3162 değişik iş sayılı karar ile vaki itirazların reddine dair karar verilerek hukuki denetiminden geçmesini müteakip, soruşturma sürecinin sonlandığı anlaşılmıştır. 2.Organize Suçlarla Mücadele Şube Müdürlüğünce Yürütülen 2012/125043 numaralı Soruşturma Dosyası; 2.1.Soruşturmanın Başlangıç Süreci / Aşaması; Kamuoyunda "TOKİ -Maslak 1453" dosyası olarak bilinen, İstanbul Cumhuriyet Başsavcılığı Sahtecilik ve Dolandırıcılık Suçları Soruşturma Bürosunca 2012/125043 soruşturma numarası üzerinden yürütülen soruşturma evrakı İstanbul Organize Suçlarla Mücadele Şube Müdürlüğünün soruşturma bürolarından birisi olan ve suç tarihi itibariyle büro amirliği görevini sanıklardan A. Üzümcü'nün yürüttüğü Organize Suç Örgütleri -2 Büro Amirliğince takip edilmiştir. 25/05/2009 tarihinde Bakan onayı ile yürürlüğe giren ve soruşturmanın başladığı tarihte yürürlükte bulunan "Emniyet Genel Müdürlüğü Kaçakçılık ve Organize Suçlarla Mücadele Daire Başkanlığı ... ve İl Teşkilatı, Kuruluş, Görev ve Çalışma Yönetmeliği" uyarınca, soruşturmanın başladığı 21/09/2012 tarihinde İstanbul Organize Suçlarla Mücadele Şube teşkilat yapılanması içerisinde Organize Suç Örgütleri -1 Büro Amirliği, Organize Suç Örgütleri -2 Büro Amirliği, Organize Suç Örgütleri -3 Büro Amirliği, Silah ve Mühimmat Kaçakçılığı Büro Amirliği ve Tehlikeli Madde Kaçakçılığı Büro Amirliği olmak üzere beş (5) ayrı soruşturma bürosu bulunmakta olup, Teknik Takip ve İzleme Büro Amirliği, Soruşturma Destek Büro Amirliği gibi soruşturmalara teknik / hukuki destek mahiyetli yardımcı bürolar haricinde ayrıca İdari Büro, Bilgi Teknolojileri ve Arşiv Büro, İstatistik ve Değerlendirme Büro, Güvenlik ve Nezarethane Büro gibi şubedeki rutin işleyişle ilgili tali nitelikli büro amirliklerinin bulunduğu, sanık ... Üzümcü'nün suç tarihinde dava konusu soruşturmanın yürütüldüğü Organize Suç Örgütleri 2 Büro Amirliği görevini yürüttüğü, sanıklardan A. Arıkanoğlu'nun Organize Şube'de Teknik Takip ve İzleme Büro Amiri, sanık ... Kalender'in gerek soruşturma bürosundan gerekse teknik takip ve izleme bürodan sorumlu Şube Müdür Yardımcısı, sanık Nazmi Ardıç'ın ise Organize Suçlarla Mücadele Şube Müdürü olduğu anlaşılmıştır. 2012/125043 numaralı soruşturma, İstanbul İl Emniyet Müdürlüğü Muhabere Elektronik Şube Müdürlüğüne 18/09/2012 tarihinde elektronik posta yoluyla gelen bir ihbara istinaden başlamış gözükmektedir. Bu mail ihbarında özetle; A. Ağaoğlu isimli şahsın devletten çok ucuza aldığı arazilere binalar diktiğinin, bilahare millete fahiş fiyatlarla satarak köşeyi döndüğü ve Türkiye'nin sayılı zenginleri arasına girdiğinin, A. Ağaoğlu'nun tanıdığı bürokratları sayesinde ucuza kapattığı arazileri bilahare imara açtırdığı veya emsal değerlerini yükselterek bu arazilerden inanılmaz paralar kazandığının, Ağaoğlu'nun çoğu inşaatında emsal değeri göz önüne almadığı ve bu duruma kimsenin ses çıkarmadığı belirtilmiştir. 18/09/2012 tarihli söz konusu ihbar sonrası, aynen Mali Şube Müdürlüğünde yürütülen 2012/120653 numaralı soruşturmada olduğu gibi, Organize Suç Örgütleri -2 Büro Amirliğinde görevli komiser yardımcısı sanık Duran Denizci tarafından Organize Suçlarla Mücadele Şube Müdürlüğüne hitaben düzenlenen 20/09/2012 tarihli raporda 18/09/2012 tarihli bu ihbardan söz edilerek ihbarla ilgili yapılan çalışmalara yer verildiği, bu bağlamda ihbarda belirtilen A. Ağaoğlu isimli şahsın gerçek kimlik bilgilerinin A. İbrahimağaoğlu isimli şahıs olduğu ve 532 ...... numaralı telefonu kullandığı, ihbar içeriğinde geçtiği şekliyle Sadık isimli şahsın kullandığı belirtilen 530 ....... numaralı hattın A. Ağaoğlu'nun sahibi olduğu Akdeniz İnşaat ve Eğitim Hizmetleri AŞ'ye ve 537 ....... numaralı hattın ise H. Gıranta isimli şahıs adına kayıtlı olduğu, ancak her iki hattın da Sadık ? isimli şahıs tarafından kullanıldıklarının değerlendirildiği, yine ihbar içeriğinde A. ? isimli şahsın kullandığı belirtilen 532 ........ numaralı hattın H. Öztürk isimli şahıs adına, 545 ....... numaralı hattın S. Açıkgöz isimli şahıs adına kayıtlı olmakla birlikte açık kimliği tespit edilemeyen A. isimli şahıs tarafından kullanıldığının değerlendirildiği belirtilerek, 18/09/2012 tarihli e-mail ihbarında isim ve telefon numaraları belirtilen şahıslarla ilgili yapılan araştırmalara değinildiği, raporda bilahare ihbarda zikredilen 11/07/2012 tarihli Akmerkez önündeki darp ve kurşunlama olayı ile "Ağaoğlu Maslak 1453" projesi ile ilgili olarak yapılan bazı araştırmalara yer verildiği, Sanık Duran Denizci tarafından kaleme alınan 20/09/2012 tarihli raporun sonuç kısmında, ihbarda belirtilen hususların teyidi ve adı geçen şahısların illegal bir oluşum içerisinde bulunup bulunmadıklarının tespit edilmesi, illegal bir oluşumun tespit edilmesi halinde çıkar amaçlı suç örgütünün yapısının ve faaliyetlerinin tüm yönleriyle deşifre edilebilmesi, suç örgütünün gerçekleştirdiği eylemlerin ve örgüt adına hareket eden şahısların ortaya çıkartılabilmesi amacıyla soruşturma izni alınmasının uygun olacağının ifade edildiği, (3) sayfadan oluşan raporun son sayfasında emniyet (büro) amiri sıfatıyla sanık ... Üzümcü'nün "görüldü" şeklinde parafının yer aldığı, 20/09/2012 tarihli rapor ve ekindeki ihbarın, İstanbul Organize Suçlarla Mücadele Şube Müdürü Nazmi Ardıç imzalı 21/09/2012 tarihli ve "soruşturma talimatı" konulu üst yazı ile İstanbul Cumhuriyet Başsavcılığına intikal ettirilerek, ihbarda geçen hususlar ile ilgili ve A. Ağaoğlu liderliğindeki iddia konusu suç örgütünün yapısının ve faaliyetlerinin tüm yönleriyle deşifre edilebilmesi için Cumhuriyet Başsavcılığından gerekli soruşturma talimatının verilmesinin istenildiği, söz konusu talimat talebi üzerine 21/09/2012 tarihi itibariyle Sahtecilik ve Dolandırıcılık Suçları Soruşturma Bürosundan sorumlu ve 25/07/2011 tarihinden beri bu görevi yürüten (İstanbul C. Başsavcılığı HSK Bürosunun 27/11/2018 tarih ve 2018/5920 Sayılı yazısı içeriğinde belirtildiği üzere) Cumhuriyet Başsavcı Vekili Ercan Şafak (33383) tarafından evrak üzerine havale işlemi yapılarak soruşturmaya kayıt ve ayrıca soruşturma evrakının C. Savcısı Seyfettin Yiğit'e tevdi edilmesi talimatı verildiği, verilen talimat üzerine 21/09/2012 günü saat 15.46 itibariyle UYAP bilişim sistemi üzerinden 2012/125043 soruşturma sırasına kayden soruşturma işlemlerinin başlatıldığı, C. Başsavcı Vekili Ercan Şafak tarafından aynı ... "şüpheli meçhul sanık" şeklinde giriş yapılmasını müteakip tevzi işlemi yapılarak dosyanın aynı soruşturma bürosunda görevli Cumhuriyet Savcısı Seyfettin Yiğit'e (38855) tevzi edildiği, soruşturmanın bu şekilde 21/09/2012 tarihinde başlangıcından itibaren 13/06/2013 tarihine kadarki tüm soruşturma iş ve işlemlerinin Sahtecilik ve Dolandırıcılık Soruşturma Bürosunda görevli Cumhuriyet Savcısı Seyfettin Yiğit tarafından yürütüldüğü, Cumhuriyet Savcısı Seyfettin Yiğit'in HSYK adli yargı kararnamesi ile Haziran 2013 tarihi itibariyle tayinen İstanbul C. Savcılığı görevinden ayrılması üzerine dosyanın kendisine aktarıldığı aynı büroda görevli C. Savcısı Ekrem Türkoğlu'nun İstanbul Cumhuriyet Başsavcılığı Müracaat ve Suçüstü Bürosuna hitaben yazdığı 01/07/2013 tarih ve 2012/125043 Sayılı yazı ile dosyanın soruşturmasının İstanbul C. Başsavcılığı İş Bölümü Çalışma Talimatı uyarınca Örgütlü Suçlar Bürosunca yürütülmesi gerektiğinden bahisle adı geçen büroya tevzisini talep etmesi ve bu talebin Müracaat -Suçüstü Bürosundan sorumlu C. Başsavcı Vekili Cihan Kansız (34287) tarafından onaylanmasıyla soruşturma dosyasının 04/07/2013 tarihinde tevziye tabi tutularak Örgütlü Suçlar Soruşturma Bürosunda görevli Cumhuriyet Savcısı Bekir Gencer'in (39754) uhdesine aktarıldığı, C. Savcısı Bekir Gencer'in bu tarihten itibaren adli ara vermenin başladığı 20/07/2013 tarihine değin ve müteakiben adli ara verme -yıllık izin sonrası görevine tekrar başladığı 16/09/2013 tarihinden 27/11/2013 tarihine değin yaklaşık 3 aylık süreçte uhdesinde bulunan soruşturma dosyası ile ilgili muhtelif karar (iletişimin denetlenmesi, fiziki takip gibi) taleplerinde bulunduğu, İstanbul Cumhuriyet Başsavcılığının 01/10/2012 tarihinde yürürlüğe giren çalışma talimatı uyarınca Örgütlü Suçlar Soruşturma Bürosunun görev tanımı içerisinde 3713 Sayılı Terörle Mücadele Kanununun 10. maddesinde belirtilen ve TMK Soruşturma Bürosunun görevine girenler hariç olmak üzere TCK'nın 220. maddesinde belirtilen çıkar amaçlı suç örgütü mensuplarının örgüt faaliyeti çerçevesinde işlediği her türlü suçların soruşturmasını yapmak olduğu, C. Savcısı Bekir Gencer'in Örgütlü Suçlar Soruşturma Bürosu Başsavcı Vekilliği makamına hitaben yazdığı 27/11/2013 tarihli yazı ile, daha önce Sahtecilik ve Dolandırıcılık Suçlar Soruşturma Bürosunda görevli ve soruşturmayı yürüten Cumhuriyet Savcısının il dışına tayin olması hasebiyle Örgütlü Suçlar Bürosuna gönderilen 2012/125043 numaralı soruşturma dosyasındaki mevcut delillerin incelenmesinde, haklarında soruşturma yürütülenlerin büyük çoğunluğunun kamu görevlisi olduğu, bu itibarla soruşturma konusu bazı suçlar bakımından 4483 Sayılı Kanun'un uygulanmasının gerekebileceği, yine 3628 Sayılı Kanunda sayılan ve soruşturma konusu olan rüşvet suçunun soruşturmasının İstanbul Cumhuriyet Başsavcılığı iş bölümü talimatı gereğince Memur Suçları Soruşturma Bürosunca yapılması gerektiği görüş/kanaatiyle ekindeki (8) klasör evrak bulunan dosyanın memur suçları bürosuna gönderilmesini ilgili Başsavcı Vekilinin takdir ve değerlendirmesine arz ettiği, 27/11/2013 tarihli bu yazı üzerine Örgütlü Suçlar Soruşturma Bürosundan sorumlu C. Başsavcı Vekili F. Seçen'in (34460) uygun görüşüyle soruşturma dosyasının 02/12/2013 tarihinde bu kez Memur Suçları Soruşturma Bürosuna aktarıldığı, bu bürodaki savcı görevlendirilmesi ve tevzi işleminin 02/09/2013 -29/01/2014 tarihleri arasında Memur Suçları Soruşturma Bürosundan sorumlu olarak görev yapan ve 02/12/2013 tarihi itibariyle izinli veya raporlu olmadığı belirtilen C. Başsavcı Vekili ... C. Hacıosmanoğlu tarafından yapılması icap ederken onun tarafından değil ve fakat bu büroyla ilgisi olmayan Kaçakçılık Narkotik Suçlardan Sorumlu Başsavcı Vekili ... Öz (35837) tarafından yapılarak soruşturma dosyasının memur suçları bürosunda görevli C. Savcısı M. Yüzgeç'e (37299) tevzi edilmesiyle soruşturma dosyasındaki iş ve işlemlerin bu tarihten itibaren operasyona dönüştürüldüğü 17/12/2013 günü de dahil olmak üzere 18/12/2013 tarihine değin tek başına M. Yüzgeç tarafından yürütüldüğü, bu tarihte ise İstanbul Cumhuriyet Başsavcısı T. Çolakkadı tarafından Memur Suçları Soruşturma Bürosunda görevli C. Savcısı Ekrem Aydıner ve Özel Soruşturma Bürosunda görevli C. Savcısı M. E.'un soruşturma savcısı M. Yüzgeç ile birlikte soruşturma iş ve işlemlerinin yürütülmesinde görevlendirildikleri, ismi geçen (3) savcının 18/12/2013 tarihinden 30/01/2014 tarihine değin yaklaşık 40 ... süreyle soruşturmayı birlikte yürüttükleri, belirtilen tarihte ise Cumhuriyet Savcısı Ekrem Aydıner'in soruşturma dosyasında tek başına yetkilendirildiği, adli soruşturmanın da 30/04/2014 tarihinde adı geçen Cumhuriyet Savcısı tarafından kovuşturmaya yer olmadığına dair karar ile hukuken bir sonuç ve muktezaya bağlandığı anlaşılmıştır. 2.2.Soruşturmanın Görünürde Sebebini Oluşturan İddialar Organize Suçlarla Mücadele Şube Müdürlüğünce C. Başsavcılığından istenilen soruşturma talimat yazısı, bu yazıya ekli 20/09/2012 tarihli sanık Duran Denizci tarafından düzenlenen rapor ve 17/12/2013 tarihli kolluk fezlekesinde, soruşturmanın başlangıcına neden olarak 18/09/2012 tarihli elektronik posta ihbarı ve bu ihbarda dile getirilen hususlar gösterilmiştir. Yukarıda izah edildiği üzere, İstanbul İl Emniyet Müdürlüğü Muhabere Elektronik Şube Müdürlüğüne 18/09/2012 günü saat 22.11'de 188.3.106.78 numaralı IP adresinden elektronik posta yoluyla gönderilen isimsiz mail ihbarında, kimliği meçhul ihbar sahibinin, A. Ağaoğlu'nun devletten çok ucuza aldığı arazilere binalar diktiğini, bilahare millete fahiş fiyatlarla satarak köşeyi döndüğünü ve Türkiye'nin sayılı zenginleri arasına girdiğini, A. Ağaoğlu'nun tanıdığı bürokratları sayesinde ucuza kapattığı arazileri bilahare imara açtırdığı veya emsal değerlerini yükselterek bu arazilerden inanılmaz paralar kazandığını, Ağaoğlu'nun çoğu inşaatında emsal değeri göz önüne almadığı ve bu duruma kimsenin ses çıkarmadığını, bu usulsüzlükleri bir arkadaşının Akmerkez Papermoon'da Ağaoğlu'nun suratına karşı saydığını, bunun üzerine Ağaoğlu'nun adamlarını arkadaşının üzerine salarak tartakladığını, araçlarını kurşunlattığını, Ağaoğlu'nun tanıdığı emniyet müdürleri sayesinde bu olayı kapattığını, Ağaoğlu'nun en büyük vurgunu tanıtımını yeni yaptığı Maslak projesinde yapacağını, bu projede emsal değerinin 2.2 ve toplam inşaat hakkının 550.000 m2 civarında olduğunu, ancak Ağaoğlu'nun bu projede 680.000 metrekarelik alanı işgal ettiğini, bu durumun tarafsız bilirkişilerce kolaylıkla tespit edilebileceğini, Ağaoğlu'nun bu durum ortaya çıkmasından çok korktuğunu, projenin iptal edilip emsal değerine çekildiğinde kaçak yapıların yıkılması gerekeceğini, bunun da Ağaoğlu'nun rantına balta vuracağını, Ağaoğlu'nun bu durumun ortaya çıkması halinde zarar görmemek için Sadık ve A. isimli iki şahısla sürekli görüştüğünü, bunlar aracılığıyla olayı kapatmaya çalıştığını, Türkiye'nin en zengin adamı olmasına rağmen yolsuzluk yapması ve tüyü bitmemiş yetim hakkını yemesinin kanına dokunduğunu ifade ettiği, 18/09/2012 tarihli ihbar üzerine Organize Suçlarla Mücadele Şubesi Organize Suç Örgütleri -2 Büro Amirliğince ihbarla ilgili yapılan çalışmalar sonucunda düzenlendiği belirtilen 20/09/2012 tarihli raporda dile getirildiği üzere; A. Ağaoğlu isimli şahsın gerçek kimlik bilgilerine göre kayden A. İbrahimağaoğlu isimli şahıs olup, 532 .......numaralı telefonu kullandığının, ihbar içeriğinde yalnızca isimleri belirtilen ve açık kimlik bilgileri belirtilmeyen A. Ağaoğlu'nun irtibatlı olduğu Sadık ve A. isimli şahısların kullandığı telefonların A. Ağaoğlu'nun sahibi olduğu Akdeniz İnşaat ve Eğitim Hizmetleri AŞ, H. Gıranta, S. Açıkgöz ve H. Öztürk isimli şahıslar adına kayıtlı olduğunun tespit edildiği, Ayrıca ihbarda belirtilen darp ve kurşunlama olayı ile ilgili yapılan araştırmalar neticesinde; Beşiktaş ilçesi, Etiler Mahallesinde bulunan Akmerkez AVM'nin arka kısmında 11/07/2012 günü gece saat 23.20 sıralarında silahla ateş edilmesi olayı ilgili olarak olay yeri yakınında bulunan bir otoparkta görevli Metin GÜNEŞ isimli şahsın tanık sıfatıyla alınan ifadesinde, "olay gecesi saat 23.20 sıralarında Düzdere Sokak üzerinde bulunan trafik ışıklarında bekleyen, gri renkli üstü açık ve plakasını 34 AGA ... olarak gördüğü Rolls Royce marka araç içerisinde şoför mahallinde A. Ağaoğlu'nun olduğu halde aynı araç içerisinde yanında üç kişinin daha bulunduğunu, bu aracın arkasında ise koyu renkli Ford Mondeo marka aracın olduğunu, bu araçta da iki kişinin bulunduğunu, söz konusu araçların trafik ışıklarında beklediği sırada A. Ağaoğlu'nun kullanımında bulunduğu araca yaklaşan 4 erkek şahıstan birisinin A. Ağaoğlu yaptığın ayıptır diyerek Ağaoğlu'nu darp etmeye çalıştığı sırada Ağaoğlu'nun aracının arkasında bulunan koyu renkli araçtan inen silahlı iki şahsın Ağaoğlu'nu darp etmeye çalışan erkek şahıslara doğru yöneldiği ve yere doğru bir el ateş ettiğini, bunun üzerine 4 erkek şahsın kaçarak Kile Restaurant karşısında park halinde bulunan bordo renkli Ford Fiesta marka araca bindiklerini, bu esnada söz konusu araçtan da iki el silah sesi geldiğini, sonrasında Ağaoğlu'nun kullandığı araç ile arkasında bulunan koyu renkli Ford Mondeo marka aracın olay yerinden uzaklaştıklarını" ifade ettiği, olayın tek görgü tanığı Metin G. isimli şahsın olaya karışanlardan birisinin A. Ağaoğlu olduğunu net bir şekilde ifade etmesine karşın Asayiş Projesi kayıtlarında bahse konu olayın faili meçhul olarak kayıtları girdiği, A. Ağaoğlu ve korumalarının ifadesine başvurulmadığı ve buna yönelik bir tahkikat yürütülmediği, ihbarda belirtildiği gibi Ağaoğlu'nun bürokrasideki gücü, mevcut konumu ve bağlantıları sayesinde olayı kapattığı ve faili meçhul olarak kayıtlara geçmesini sağladığı, bu nedenle olayla ilgili tahkikat evrakının temini halinde soruşturmanın deşifre olma ihtimalinin yüksek olduğu, 18/09/2012 tarihli ihbarda belirtilen Maslak projesinin, Ağaoğlu şirketler grubu tarafından Maslak Ayazağa'da F. Ormanları ile Park Orman'ın bitişiğindeki, Maslak Askeri Bölgede 3. Kolordu K.lığı Karargahının da yer aldığı askeri kışlanın kuzeyinde, Atatürk Oto Sanayi Sitesinin batısında bulunan, 322.750 m2 yüzölçümlü taşınmaz parseli üzerine yapıldığı, projenin adının "Ağaoğlu Maslak 1453" olduğu, söz konusu projenin yapıldığı arazinin mülkiyetinin Emlak Konut Gayrimenkul Yatırım Ortaklığı A.Ş'ye ait olduğu, arsanın hasılat paylaşımı ihalesinin 21/09/2010 tarihinde gerçekleştiği, ihaleyi Yeşil İnşaat ve Metal Yapı önderliğindeki konsorsiyumun 3.251.000.000-TL hasılat ve bu hasılattan % 37 pay teklif vererek kazandığı, ancak ilerleyen süreçte ihaleyi kazanan grubun arsanın ihaleden önce 11/08/2010 tarihinde onaylanmış olan 1/5000 ve 1/1000 ölçekli uygulama imar planına karşı idari yargıda açılan iptal davalarını gerekçe göstererek ihaleden çekildiği, bunun üzerine ihalede 3.250.000.000-TL hasılat ve % 35,5 kar payı ile en yüksek ikinci teklifi veren A. Ağaoğlu'nun 13/12/2010 tarihinde ihalenin peşinatını ödeyerek Emlak GYO ile anlaşma imzaladığı, 2010 yılında gerçekleşen hasılat paylaşım ihalesi süreciyle ilgili yapılan açık kaynak araştırmalarında arsa üzerinde toplam 4.260 adet konut yapılabilecek iken, Ağaoğlu Maslak 1453 projesinde toplam 4.700 konut yapılacağı, toplam satılabilir inşaat alanı 1.082.535 m2 iken, Maslak 1453 projesindeki toplam inşaat alanının 1.684.977 m2 olduğu, bu itibarla projedeki toplam inşaat alanının toplam satılabilir inşaat alanından yaklaşık 600.000 m2 fazla olduğu, dolayısıyla konut alanları emsal değerinin çok üzerinde bir inşaat imal edildiği, Ayrıca açık kaynak araştırmasında; Habertürk gazetesi muhabiri Özden Atik tarafından yapılan "A. Ağaoğlu hakkında Maslak projesinden dolayı suç duyurusunda bulunuldu" başlıklı haberde; Şişli ilçesi Maslak Ayazağa Mahallesi Söğüt Sokak'ta ikamet eden Coşkun TOZLU isimli şahsın Maslak projesinin yanında bulunan arazisinin satılması için A. Ağaoğlu ve bir çalışanı tarafından üstü kapalı tehdit edildiğini ileri sürerek suç duyurusunda bulunduğunu belirttiği, bu şahsın açık kimlik bilgilerinin belirlendiği ve Şişli ilçesi Maslak Mahallesi Söğüt Sokak No:4/4 Sayılı adreste ikamet ettiğinin tespit edildiği, Coşkun Tozlu isimli şahsın ifadesine başvurulması durumunda A. Ağaoğlu'nun mevcut konumu sebebiyle soruşturmanın gizliliğine zarar gelebileceği tespitlerine yer verilerek, Sonuç itibariyle, ihbarda zikredilen hususların, yapılan açık kaynak araştırmasında ulaşılan tespitlerin, ihbarda belirtilen silahlı çatışma olayına ilişkin tahkikatın birçok yönden eksik yürütülmesi ve olayın faili meçhul kalmasının hep birlikte değerlendirilmesi neticesinde söz konusu faaliyetlerin ancak birden fazla kişinin belli bir suç organizasyonu dahilinde ortak hareket etmesiyle yapılabileceği ve bu nedenle örgütlü bir yapının bulunduğu gerekçeleriyle adli soruşturmaya başlanıldığı anlaşılmaktadır. 2.3.Soruşturma Süreci; İstanbul Cumhuriyet Başsavcılığının Organize Suçlarla Mücadele Şube Müdürlüğü eliyle yürüttüğü 2012/125043 Sayılı soruşturmasının 25/05/2009 tarihinde Bakan onayı ile yürürlüğe giren "Emniyet Genel Müdürlüğü Kaçakçılık ve Organize Suçlarla Mücadele Daire Başkanlığı ... ve İl Teşkilatı, Kuruluş, Görev ve Çalışma Yönetmeliği" doğrultusunda "planlı operasyon -projeli soruşturma" kategorisinde değerlendirilmesi hasebiyle, operasyona dönüştürüldüğü 17/12/2013 tarihine kadarki süreçte soruşturma iş ve işlemlerinin yoğunlukla telekomünikasyon yoluyla iletişimin denetlenmesi ve teknik araçlarla izleme tedbirleri ile yürütüldüğü, Bu bağlamda, soruşturmanın başladığı 21/09/2012 tarihinden üç (3) ... sonra Organize Suçlarla Mücadele Şube Müdür Yardımcısı sanık ... Kalender imzası ile İstanbul C. Başsavcılığına yazılan 24/09/2012 tarihli "dinleme kararı" konulu talep yazısı ile soruşturmanın tam olarak aydınlatılabilmesi ve şüphelilerin tespiti ile suç delillerinin eksiksiz toplanabilmesi, grubun hiyerarşik yapısının deşifre edilerek faaliyetlerinin ortaya çıkarılması ve şüphelilerin suç delilleri ile birlikte yakalanabilmesinin fiziki takip ve tarassut çalışmaları ile mümkün olmaması ve başka suretle delil elde edilmesi imkanı bulunmaması gerekçeleriyle A. İbrahimağaoğlu, H. Gıranta, H. Öztürk ve S. Açıkgöz isimli şahısların kullanımında bulunan telefonların iletişimlerinin 5271 Sayılı CMK'nın 135-137-138 maddeleri ile 14/02/2007 tarihli CMK'da Telekomünikasyon Yoluyla Yapılan İletişimin Denetlenmesi, Gizli Soruşturmacı ve Teknik Araçlarla İzleme Tedbirlerinin Uygulanmasına ilişkin yönetmelik çerçevesinde (3) ay süreyle tespiti, dinlenilmesi, kayda alınması, sinyal bilgilerinin değerlendirilmesi, tespit edilen suç unsuru görüşmelerin çözülerek metin haline getirilmesi amacıyla iletişimin denetlenmesi karar talebinde bulunulmasının istenildiği, Vaki talep üzerine, soruşturmayı yürüten C. Savcısı Seyfettin Yiğit'in 24/09/2012 tarih ve 2012/125043 Sayılı talep yazısı ile "çıkar amaçlı suç örgütü kurmak ve buna bağlı olarak örgüt faaliyetleri" suçundan yürütülen soruşturmada delil elde edilmesi ve başka suretle delil elde etme imkanının bulunmadığından bahisle şüpheliler A. İbrahimağaoğlu, H. Gıranta, H. Öztürk ve S. Açıkgöz hakkında iletişim tedbirine karar verilmesi isteminde bulunulduğu, talebi değerlendiren İstanbul 16. Sulh Ceza Mahkemesi'nin 24/09/2012 tarih ve 2012/576 değişik iş sayılı kararı ile CMK'nın 135 <BR>ve devamı maddeleri uyarınca telefon dinlemesi yapılarak delil elde edilebilmesi için suçun işlendiğine dair makul şüphenin bulunması, başka suretle delil elde etme imkanının bulunmaması icap ettiği, ancak somut olayda dinleme talep edilen şüpheli sayısı göz önüne alındığında atılı suça ne suretle karıştıklarının belirtilmediği ayrıca şüphelilerin suç örgütü kurduklarına dair somut ve yeterli delil bulunmadığından bahisle iletişimin tedbiri talebinin reddine karar verildiği, Soruşturma savcısınca talebin reddine dair karar aleyhinde 27/09/2012 tarihinde itiraz kanun yoluna başvurulması üzerine merci sıfatıyla inceleme yapan İstanbul 40. Asliye Ceza Mahkemesi'nin 01/10/2012 tarih ve 2012/147 değişik iş sayılı kararı ile, soruşturmaya konu e-postayı gönderen kişinin kimliğinin tespit edilerek ihbarda söz ettiği olayla ilgili olarak ayrıntılı beyanının alınması, ihbarda belirtilen araç kurşunlama olayının tespit edilerek soruşturma evrakının alınması, açık kaynaklardan temin edilen Coşkun Tozlu isimli şahsın tehdit edilmesi ile ilgili bu kişinin beyanına başvurulması, varsa soruşturma evrakının temini ile delil toplanmasının mümkün olduğundan bahisle ve "...Mahkememize gönderilen soruşturma dosyasında Emniyet Müdürlüğü Muhabere Elektronik Şube Müdürlüğüne gönderilen 18/09/2012 tarihli ihbar, 11/07/2012 tarihinde işlenen bir suç nedeniyle Metin G. isimli kişinin ifade özeti ve gazete kupürleri dışında delil bulunmamaktadır. Mahkememize sunulan bu deliller kuvvetli suç şüphesi uyandırmamaktadır. Bu nedenle, gerek soruşturma dosyasında mevcut delillerin kuvvetli suç şüphesi uyandırmaması ve gerekse başka yolla delil toplanmasının mümkün olması karşısında İstanbul 16. Sulh Ceza Mahkemesi'nin talebin reddine dair değişik iş kararında hukuka aykırılık görülmediğinden itirazın reddine karar vermek gerekmiştir" denilerek vaki itirazın reddine karar verildiği, Telekomünikasyon yoluyla iletişimin denetlenmesi tedbiri talebinin reddedilmesi üzerine, soruşturmayı yürüten kolluk birimince ihbara konu Maslak 1453 adlı konut projesinin inşa edileceği taşınmaz ile ilgili Emlak Konut Gayrimenkul Yatırım Ortaklığı AŞ tarafından Yetkin Gayrimenkul Değerlendirme ve Danışmanlık AŞ adlı özel bir firmaya yaptırılan gayrimenkul değerleme raporu temin edilerek ve 18/09/2012 tarihli ihbarın gönderildiği 188.3.106.78 Sayılı IP adresinin gönderici bilgileri ile ilgili araştırma yapılarak (söz konusu IP adresi ile ilgili net bir tespit yapılamadığı belirtilmiştir), 11/07/2012 tarihli silahla ateş edilmesi hadisesi ve Coşkun Tozlu isimli şahsın tehdit edilmesi olayı ile alakalı yapılması muhtemel bir araştırmanın şüphelilerden A. Ağaoğlu isimli şahsın konumu sebebiyle soruşturmanın gizliliğine zarar verebileceği de belirtilerek derlenen evrakın tekrar C. Savcılığına sunulmasını müteakip, İstanbul 40. Asliye Ceza Mahkemesi'nin red kararında işaret ettiği eksik hususların ikmal edildiğinden bahisle, soruşturma savcısınca 05/10/2012 tarihli talep yazısı ile (Nöbetçi) Sulh Ceza Mahkemesinden yeniden talepte bulunulduğu, talebi değerlendiren İstanbul 33. Sulh Ceza Mahkemesi'nin 05/10/2012 tarih ve 2012/510 değişik iş sayılı kararı ile yukarıda ismi geçen şüpheliler ile ilgili iletişimin denetlenmesi tedbirinin uygulanması talebinin kabul edilerek atılı suçları işledikleri yönünde kuvvetli şüphe bulunan şüphelilerin suç unsuru taşıyan eylemlerinin tespitine yönelik olarak delil elde edilmesi amacıyla 5271 Sayılı CMK'nın 135 <BR>ve 137. maddelerine göre (3) ay süreyle telekomünikasyon yoluyla iletişimin denetlenmesi tedbirinin uygulanmasına karar verildiği, soruşturma kapsamında ilk CMK 135 tedbirinin bu şekilde başladığı ve devam ettiği, Teknik takip işlemlerinin ve adli dinlemelerin başladığı 05/10/2012 tarihinden soruşturmanın operasyona dönüştürüldüğü, ön fezlekenin düzenlenerek şüphelilerin adliyeye sevk edildiği, bir başka deyişle adli dinlemelerin sonlandığı 19/12/2013 tarihine değin aradan geçen yaklaşık 15 aylık süreçte (42) farklı sulh ceza mahkemesinden CMK'nın 135. maddesine istinaden telekomünikasyon yoluyla iletişimin denetlenmesine dair (232) ayrı karar alındığı, soruşturma kapsamında teknik takibe dair operasyon öncesi yapılan son taleplerin 16/12/2013 tarihi itibariyle yapıldığı, buna göre 16/12/2013 tarihinde soruşturma savcısı M. Yüzgeç tarafından şüpheliler M. Kurum, M. A. Kahraman, ... ve A. Oğuz Bayraktar hakkındaki telekomünikasyon yoluyla iletişimin denetlenmesine dair tedbirlerin 18/12/2013 tarihinden itibaren (1) ay süreyle uzatılmasına karar verilmesinin istenildiği, vaki taleplerin İstanbul 18. Sulh Ceza Mahkemesi'nin 16/12/2013 tarih ve 2013/672-687-689, 691 ve 693 değişik iş sayılı kararlar ile kabul edilerek adı geçen şüpheliler hakkındaki devam eden tedbirlerin (1) ay süreyle uzatılmasına karar verildiği, Bu süreçte ve soruşturma kapsamında hedef şahıs olarak 55 şüpheli hakkında (toplam 116 ayrı telefon numarası ile 28 e-posta adresi üzerinden) 5271 Sayılı CMK 135/1 maddesi uyarınca telekomünikasyon yoluyla iletişimin denetlenmesi tedbiri uygulandığı, 05/10/2012 tarihli iletişimin denetlenmesine dair ilk adli dinleme kararında ismi geçen (4) kişi de dahil olmak üzere bu şahısların A. Oğuz Bayraktar, A. Uçar, A. Ayyıldız, A. Emil, A. Özyazıcı, A. Demirhan, A. İbrahimağaoğlu, A. Karaaslan, A. Kurt, Aliseydi Karaoğlu, Aytaç Ölkebaş, B. Kurt, Burçin Erhan Kip, C. Şişman, Davut Koçlu, ..., Emrullah Turanlı, Ergül Çınar, Ertuğrul Karaaslan, F. Güner, Fuat Kuşçu, Gökhan Saral, H. Gedikli, H. İ. Demirhan, Hanifi T., H. Rahvalı, ..., H. Gıranta, İ. Ayazoğlu, İlhan Bellek, İ. Kibici, İsmayil Çakal, M. A. Kahraman, M. Erdal, M. Karataş, M. Pektaş, Muammer Akıncı, Muharrem Usta, M. Kıran, M. Kurum, Namık Ural, Oğuzhan Usta, Okay Dikmen, O. Ağca, Ö. Çamoğlu, Ö. Derbazlar, Sadık Göncü, Sadık Soylu, S. Ogur, S. Açıkgöz, Serhat Altıncı, S. Aksoy, Turgay Albayrak, Yavuz Çelik ve Z. Y. isimli şahıslar olduğu, dolayısı ile soruşturma kapsamında hedef şahıs olarak haklarında iletişimin denetlenmesi kararı alınan şüphelilerin bu isimlerden oluştuğu, Soruşturmanın başlangıcında ve devamında iletişim denetlenmesi taleplerine esas suçlar "çıkar amaçlı suç örgütü kurmak ve buna bağlı örgüt faaliyetleri" olarak olarak gösterilmiş iken, 12/11/2012 tarihli tedbir talebinde soruşturma konusu suçun bu kez "suç örgütü kurmak suretiyle cebir, baskı, şiddet ile haksız ekonomik çıkar sağlamak" olarak gösterildiği, 34-TO-74068 aidiyet numaralı teknik takip personelinin düzenlemiş olduğu 19/12/2013 tarihli "iletişimin tespiti, dinlenilmesi, kayda alınması ve sinyal bilgilerinin değerlendirilmesi işlemlerine son verilmesi" talepli tutanağın, 34-TO-00002 aidiyet numaralı Teknik Takip ve İzleme Büro Amiri sanık A. Arıkanoğlu tarafından uygun görüşle imzalanmasının ardından C. Savcısının talimatıyla bu tarih itibariyle soruşturma kapsamındaki adli dinlemelere son verildiği ve CMK 135 kapsamında başkaca bir karar alınmadığı anlaşılmıştır. 2.4.Soruşturma Birimince Yapılan Operasyon Süreci ve Sonrası; 21/09/2012 tarihinde başlatılan soruşturma üzerinden 15 aylık süre geçtikten sonra, soruşturmayı yürüten ve dosyayı uhdesinde tutan Cumhuriyet Savcısı M. Yüzgeç'in eş zamanlı operasyon talimatı verdiği ve nitekim 16/12/2013 tarihinde İstanbul 18. Sulh Ceza Mahkemesine müracaatla "suç işlemek amacıyla örgüt kurmak, yönetmek veya üye olmak, örgüte yardım etmek, rüşvet almak, vermek ve rüşvete aracılık etmek, resmi belgede sahtecilik, altın kaçakçılığı, fuhşa aracılık etmek" suçlarına yönelik yürütülen soruşturma kapsamında CMK'nın 116 <BR>ve devamı maddelerine istinaden 17/12/2013 günü şüphelilerin ikamet ve iş yerleri adreslerinde arama yapılması ve yapılacak arama neticesi elde edilmesi muhtemel suç delillerine el koyma kararı verilmesi talebinde bulunduğu, İstanbul 18. Sulh Ceza Mahkemesi'nin 16/12/2013 tarih ve 2013/675 değişik iş sayılı kararı ile talebin usul ve yasaya uygun değerlendirilerek (22) şüpheli hakkında 17/12/2013 gününden itibaren 24 saat içerisinde arama yapılmasına ve arama neticesi elde edilmesi muhtemel suç delillerine el konulmasına karar verildiği, Cumhuriyet Savcısı M. Yüzgeç'in de 17/12/2013 günü eş zamanlı yapılan operasyon neticesi (22) şüpheli hakkında yakalama talimatı verdiği, ilk ... yapılan operasyonda (22) şüphelinin yakalanarak savcılık talimatı ile İstanbul Emniyet Müdürlüğünde gözaltına alındıkları, ikinci ... ise Fuat Kuşçu, İsmayil Çakal, A. Uçar, Oğuzhan Usta ve Okay Dikmen isimli (5) şüphelinin daha gözaltına alındıkları, bu itibarla 2012/125043 numaralı soruşturmanın operasyon sürecinde toplam (27) kişinin gözaltına alındıkları, Soruşturmayı yürüten İstanbul Organize Suçlarla Mücadele Şube Müdürlüğünce operasyondan sonra Emniyet Genel Müdürlüğü Kaçakçılık ve Organize Suçlarla Mücadele Daire Başkanlığına gönderilen soruşturmaya ilişkin 17/12/2013 tarih ve 762020 KOM, 18/12/2013 tarih ve 765526 KOM, 22/12/2013 tarih ve 773689 KOM sayılı S Formları (KOM birimlerince gerçekleştirilen yakalamalara ait ön bilgi formları) içeriğinden de anlaşılacağı üzere, gözaltına alınan şüphelilerden Emrullah Turanlı, Oğuzhan Usta ve Okay Dikmen'in 19/12/2013 tarihinde; şüpheli M. Pektaş'ın ise 20/12/2013 tarihinde ifadesi alındıktan sonra soruşturma savcısının talimatı ile kolluk aşamasında salıverildikleri, 20/12/2013 tarihinde İstanbul Cumhuriyet Başsavcılığına sevk edilen şüpheliler Davut Koçlu, F. Güner, S. Oğur, O. Ağca, A. Ayyıldız ve Ertuğrul Karaaslan'ın savcılık ifadelerinin ardından serbest bırakıldıkları, şüpheliler M. Kurum, A. Ağaoğlu ve Aytaç Ölkebaş'ın savcılık ifadelerinin ardından haklarında adli kontrol kararı verilmesi talebiyle mahkemeye sevk edildikleri ve adı geçen şüphelilerin adli kontrol kararı ile serbest bırakıldıkları, savcılık ifadelerinin ardından sorgularının icrası ile tutuklanmaları talebiyle nöbetçi sulh ceza mahkemesine sevk edilen şüpheliler ..., Aliseydi Karaoğlu, Yavuz Çelik, M. Erdal, İ. Kibici, ..., A. Oğuz Bayraktar, A. Emil, A. Karaaslan, Sadık Soylu, M. A. Kahraman, Fuat Kuşçu, A. Uçar ve İsmayil Çakal isimli şahıslar hakkındaki tutuklama talebinin reddedilerek adı geçen şüpheliler hakkında da adli kontrol kararı verildiği, böylelikle soruşturma kapsamında tutuklanan şüpheli bulunmadığı, Yukarıda ifade edildiği üzere, 18/12/2013 tarihinde, yani operasyon yapıldıktan bir ... sonra şüphelilerin emniyetteki gözaltı işlemlerinin devam ettiği süreçte İstanbul Cumhuriyet Başsavcısı T. Çolakkadı tarafından 2012/125043 Sayılı soruşturmanın yürütülmesi konusunda C. Savcısı (36921) M. Yüzgeç ile birlikte (25994) Ekrem Aydıner ve (28205) M. E. isimli Cumhuriyet Savcılarının da görevlendirildikleri, İstanbul Cumhuriyet Başsavcılığı HSYK Bürosunun 18/12/2013 tarih ve 2013/2210 Sayılı görevlendirme konulu yazısında, aralarında kamu görevlilerinin de bulunduğu birçok kişi hakkında 2012/120653, 2012/125043, 2013/24880 numaralarıyla başlatılan soruşturmalar kapsamında 17/12/2013 tarihi itibariyle aramalar yapılarak çok sayıda şüphelinin gözaltına alınması karşısında, soruşturmaların kapsamı, şüpheli sayısının çokluğu, gözaltına bulunanların işlemlerinin yasal sürede bitirilmesinin gerektiği nazara alınarak ve delillerin tam olarak toplanması, soruşturmaların kısa sürede ikmal edilmesi için mevcut savcılara yardım etmek üzere Memur Suçları Soruşturma Bürosu Cumhuriyet Savcılarından Ekrem Aydıner ve Özel Soruşturma Bürosundan Cumhuriyet Savcısı M. E.'un görevlendirildiklerinin, ayrıca mukteza tayininde ve soruşturmaların seyri ile ilgili herhangi bir hususta ihtilaf vukuu halinde adı geçen C. Savcılarından ikisinin imzası ile işlem yapılacağının bildirildiği, Soruşturmada iki savcı henüz görevlendirilmezden evvel, soruşturma iş ve işlemlerinin İstanbul C. Savcısı M. Yüzgeç tarafından tek başına yürütüldüğü süreçte M. Yüzgeç tarafından Türkiye Büyük Millet Meclisi Başkanlığına gönderilmek üzere İstanbul C. Başsavcılığı Özel Soruşturma Bürosuna hitaben yazılan 18/12/2013 tarih ve 2012/125043 Sayılı "bilgi notu" konulu ve ekinde 4 adet klasör bulunduğu belirtilen 27 sayfadan oluşan yazıda; C. Başsavcılığının 2012/125043 soruşturma sayısı üzerinden yürütülmekte olan soruşturma sırasında elde edilen deliller ve ulaşılan bulgular doğrultusunda Çevre ve Şehircilik Bakanı ... hakkında suç teşkil eden eylemleri ile ilgili olarak hazırlanan bilgi notu ve elde edilen bir kısım delillerin (mahkeme kararları, tape kayıtları, fiziki takip tutanakları, 17/12/2013 tarihli ön fezleke) yazı ekinde gönderildiği belirtilerek, bu delillere ek olarak aramalardan elde edilecek deliller ve yazışmalar neticesinde kamu kurumlarından alınacak delillerin de bilahare gönderileceğinin ifade edildiği, nitekim 25/12/2013 tarihli ayrı bir yazıyla operasyonda gözaltına alınan şüphelilerin emniyet ve savcılık ifadeleriyle birlikte üç (3) adet DVD'nin de Meclis'e gönderildiği, böylelikle Çevre ve Şehircilik Bakanı Bakan ... ilgili toplanan tüm deliller ve iddia konusu suç eylemlerinin anlatıldığı bilgi notu / raporun TBMM'ye gönderildiği, dönemin Çevre ve Şehircilik Bakanı ... hakkındaki Türkiye Büyük Millet Meclisi'ndeki Soruşturma Komisyonu kurulması sürecinin de böylelikle başladığı, Soruşturma neticesinde Cumhuriyet Savcısı Ekrem Aydıner tarafından verilen 30/04/2014 tarih ve 2012/125043 soruşturma, 2014/31821 karar sayılı "kovuşturmaya yer olmadığına dair" karar ile soruşturma kapsamında haklarında CMK -135 tedbiri uygulanan şüpheliler A. Uçar, A. Oğuz Bayraktar, A. Ayyıldız, A. Emil, A. Özyazıcı, A. İbrahimağaoğlu, A. Karaaslan, A. Demirhan, Aliseydi Karaoğlu, Aytaç Ölkebaş, B. Kurt, Davut Koçlu, ..., Emrullah Turanlı, Ergül Çınar, Ertuğrul Karaaslan, F. Güner, Fuat Kuşcu, H. Gedikli, ..., İlhan Bellek, İ. Kibici, İsmayil Çakal, M. Erdal, M. A. Kahraman, M. Pektaş, M. Kıran, M. Kurum, Oğuzhan Usta, Okay Dikmen, O. Ağca, Ö. Derbazlar, Ö. Çamoğlu, Sadık Soylu, S. Ogur, Turgay Albayrak ve Yavuz Çelik'e (üçüncü kişi) ek olarak ayrıca soruşturma kapsamında doğrudan hedef şahıs olarak haklarında CMK 135 tedbiri uygulanmamış olan şüpheliler A. Nazif Zorlu, A. S. Artukoğlu, A. Akyar, A. Fahri Gürsoy, A. O. Öztürk, A. Yüksel, Cavit Ayrıkaya, Erhan Uludağ, Hamza Dalkılıç, Hilmi S., İ. Ü., K. Sevgili, M. Kıroğlu, M. A. Aydınlar, M. M. Tural, Münir Yazıcı, Necmettin Şentürk, O. İyimaya, Savaş Çekin, Sema Uluışık, Şükrü Arslantürk, Tevhide Banu Sargın, Y. Sevgili (23 kişi) dahil toplam 60 şüpheli hakkında üzerlerine atılı resmi belgeyi bozma, yok etme veya gizleme, rüşvet almak ve vermek, imar kirliliğine neden olmak, suç işlemek için örgüt kurmak, suç işlemek amacıyla kurulan örgüte üye olmak, görevi kötüye kullanmak suçlarından takipsizlik kararı verildiği, Soruşturma kapsamında haklarında şüpheli sıfatıyla 5271 Sayılı CMK -135 tedbirine başvurulan şüphelilerden A. Kurt, Burçin Erhan Kip, C. Şişman, Gökhan Saral, H. İ. Demirhan, Hanifi T., H. Rahvalı, H. Gıranta, İ. Ayazoğlu, M. Karataş, Muammer Akıncı, Muharrem Usta, Namık Ural, Sadık Göncü, S. Açıkgöz, Serhat Altıncı, S. Aksoy ve Z. Y. isimli şüphelilerden ise 30/04/2014 tarihli takipsizlik kararında herhangi bir şekilde söz edilmediği, bir başka deyişle takipsizlik kararında bu 18 kişinin şüpheli olarak gösterilmedikleri, dolayısıyla haklarında herhangi bir karar verilmediği, soruşturmaya ilişkin olarak Cumhuriyet Başsavcılığınca verilen 30/04/2014 tarihli, 2012/125043 soruşturma ve 2013/31821 karar numaralı kovuşturmaya yer olmadığına dair karar aleyhinde itiraz kanun yoluna başvurulmadığı, böylelikle takipsizlik kararının itiraz vaki olmaksızın neticelendiği ve soruşturma sürecinin bu şekilde sonlandığı anlaşılmıştır. B-) 25 Aralık 2013 tarihinde operasyona dönüştürülen ve Mali Suçlarla Mücadele Şube Müdürlüğünce yürütülen 2012/656 Sayılı soruşturma dosyası; 1-) Soruşturmanın Başlangıç Süreci; İstanbul Valiliği Emniyet Müdürlüğü Muhabere Elektronik Şube Müdürlüğü'ne 2011 yılı içerisinde değişik tarihlerde elektronik ihbarlar yapıldığı. İhbarlarda; İstanbul İli Anadolu Yakasında bulunan bir kısım hafriyat firmalarının yapmış oldukları taşıma işlemleri esnasında tonaj uygulamasına uymadıklarının, bir kısım emniyet görevlilerinin rüşvet ilişkisi içinde olduklarının ve bir kısmının da siyasi baskılardan korktukları için tonaj uygulamasına uymayan firmalara göz yumduklarının, bu durumun ise tonaj kuralına uyan firmalar açısından haksız rekabet teşkil ettiğinin bildirildiği. Bunun üzerine İstanbul Cumhuriyet Başsavcılığı tarafından çıkar amaçlı suç örgütü kurmak ve yönetmek iddialarını soruşturmak amacıyla 2011/2323 numaralı dosya üzerinden soruşturma açıldığı, soruşturma devam etmekte iken haklarında telefon dinleme ve teknik takip kararı bulunan bir kısım şüpheliler hakkında yapılmakta olan telefon dinlemeleri esnasında takip edilen örgüt faaliyetleri kapsamından daha farklı suç unsurlarına rastlanılması nedeniyle 06/03/2012 tarih ve 2012/81 Sayılı tefrik kararı ile dosyanın ayrılmasına karar verildiği ve tefrik olunun dosyanın CMK 250 ile yetkili Cumhuriyet Başsavcılığının 2012/656 sırasına kaydedilerek şüpheliler ... ve ... haklarında örgüt üyesi olmak suçundan soruşturmaya başlanıldığı. Cumhuriyet savcısı tarafından tefrik kararında “ihaleye fesat karıştırmak” suçu yazıldığı halde, Asliye cezalık bir suç olmasına rağmen dosyanın terör suçlarının soruşturmasın yapmakla özel görevli CMK 250. maddeye göre yetkili bölümde soruşturmaya devam edildiği, Oysaki soruşturma işlemleri tamamen yasal prosedüre uygun yapılması gereken bir yargılama işlemi olup Cumhuriyet savcısının takdirine bırakılmadığı, Hangi suçların CMK 250 ile özel yetkili mahkemelerce bakılacağına dair kanunda açık düzenleme olduğu, bu suçlarla mücadelenin özel soruşturmayı gerekli kılmasından hareketle kanun koyucunun bir takım usûl farklılıkları öngördüğü, gözaltı vs. gibi hürriyeti kısıtlayıcı işlemler bakımından şüpheliler aleyhine düzenleme yaptığı, söz konusu dosyanın soruşturma ve kovuşturma aşamasının tefrik kararına göre bahsi geçen özel yetkili savcı ve mahkemelerden farklı bir mahkemede görülmesi gerekirken, tabi olmadığı bir usulde yürütüldüğü anlaşılmıştır. Şüpheliler ... vc ...'ün 2011/2323 Sayılı dosyada yapılan takip esnasında yapmış oldukları konuşmalardan yola çıkılarak diğer şüpheliler Usame Kutup, Muaz Kadı, Sezgin Akbaba, M. İ. Aycı ve Sefer Kocabaş haklarında da 06/03/2012 tarihinde CMK 250. Maddesi ile yetkili 12. Ağır Ceza Mahkemesinden telefonlarının dinlenmesine ve iletişimlerinin tespitine dair karar alındığı. Başlatılan soruşturmanın konusunu Suç işlemek amacıyla örgüt kurmak ve ihaleye fesat karıştırmak suçlarının oluşturduğu, devam eden süreçte şüpheliler 1-A. Şakir Demir.2-C. Özdemir, 3-Turgay Ciner, 4-S. Genç, 5-Nebil Hakimi, 6-..., 7-İsmet Yıldırım, 8-M. M. Çetinkaya, 9-M. İ. Aycı, 10-Muslafa Latif Topbaş, 11-Sefer Kocabaş, 12-Semih Demirci, 13-Sezgin Akbaba, 14-Usame Kutup, 15-Yasin El Kadı, 16-..., 17-Abdurrahman Gürsoy, 18-E. İlter, 19-H. Gürsoy, 20-İsmet Yıldırım, 21-Muaz Kadıoğlu, 22-Ş. Kazancı, 23-Mehmct F. Saraçoğlu, 24-M. F. Sarıoğlu, 25-E. Şimşek, 26-..., 27-Gökhan Özdcmir, 28-H. O. Çelik, 29-K. Avis, 30-O. ..., 31-..., 32-Sami Kılıç, 33-Sezgin Üğlü, 34-Ö. Baktır, 35-C. Koloğlu, 36-D. C., 37-Nuri Özaltın, 38-O. Bozkurt, 39-Ö. Sertbaş, 40-Abdurrahman Gürsoy, 41-H. Gürsoy, 42-S. Koç, 43-A. Koyuncu, 44-Asım C., 45-Fahrettin Yıldırım, 46-N. Özaltın, 47-Medet Nebi Yanık, 48-M. Öner, 49-Ö. F. Şanal, 50-A. Baştürk, 51-A. Peker, 52-A. Taşçı, 53Adnan( C. inşaat), 54-A. Uluğtekin, 55-Deniz Aktürk, 56-Metin (Hano Grup adına) 57-O. Ağca, 58-Salim Arda Enmut, 59Selcan Zeliha Özkök, 60-S. Genç, 61-Turgut Simitçioğlu, 62-Fuat Kılıç, 63-A. Kılıç, 64-..., 65-S. Ü., 66-B. Kartal, 67-C. Özdemir, 68-Asım C., 69-..., 70-A. Suat Özyazıcı, 71-H. O. Çelik, 72-..., 73-İ. Çeçen, 74-Mahir Katırcı, 75-M. C., 76-..., 77-M. Varank, 78-... haklarında iletişimin tespiti, Şüpheliler ..., A. Peker, ..., Deniz Aktürk, İsmet Yıldırım, M. İ. Aycı, Muaz Kadıoğlu, ..., Sami Kılıç, Sefer Kocabaş, Sezgin Akbaba, Yasin El Kadı, Fuat Kılıç, A. Kılıç, haklarında fizikî takip, 2125231373@tînet, 2125231373adsl@turk.net, 2126218619adsl@turk.net, cengizakturk@bosphoms360.com, info@cengizakturk.com.tr, cengizakturk70@hotmail.com, cengizakturk@turktelekom.com.tr, cengizakturkinfo@cengizakturk.com.tr, cengizakturk@hotmail.com.tr, cengizakturk@gmail.com, cengiz2453@hotmail.com, cengizakturk@hotmail.com 4676870@ttnet, acay@invest.gov.tr, kerimcay@yahoo.com, 7677307@ttnet,seferkocabas@ttnet, sefer1959@ttnet, iayci@invest.gov.tr, ayci.mi@gmail.com, üsamah_qutup@hotmail.com, osama@qutubtech.net, osuma.m.qutb@gmiail.com, osama@qutubholidays.com, osama@forectechme.com, muazk80@gmail.com, mustafatopbas@ttnet, fsarac@cyh.com.tr, ggokhanozdemir@gmail.com, farukkalyoncu@yahoo.com, kavis@kalyongrup.com, szozkok@kalyongrup.com, aulugtekin@ kalyongrup.com, ockalyoncu@kalyongrup.com, agursoy@gursoygrup.com.tr, ftp.kalyongrup.com isimli mail adresleri hakkında mail inceleme kararlarının alındığı. Dosyada şüphelilere atılı olan suçların; 1-Suç işlemek amacıyla örgüt kurmak, yönetmek , üye olmak, örgüte bilerek ve isteyerek yardım etmek, 2-Rüşvet vermek, rüşvet almak, rüşvete aracılık etmek. 3-Resmi belgede sahtecilik, 4-İhaleye fesat karıştırmak, 5-İrtikap, 6-İmar kirliliğine neden olmak, 7-Pasaport Kanunu'na muhalefet, 8-Suçtan kaynaklanan mal varlığını aklama suçları olduğu anlaşılmıştır. 2-) Soruşturmanın görünürde sebebini oluşturan iddialar; Etiler'de bulunan polis okulu artık kullanılamaz hale gelmiştir. Nitekim Polis Akademisi Başkanlığına bağlı olarak kurulan İstanbul Etiler Polis Meslek Yüksek Okulunun bilahare ilerleyen süreç içerisinde Bakanlar Kurulu'nca 22/09/2014 tarihinde kapatılmasına karar verildiği anlaşılmaktadır. Okulun üzerinde bulunduğu yaklaşık 32 bin m2 yüzölçümündeki arazi ekonomik değeri yüksek bir konumdadır. İstanbul'un en değerli arazilerinden birisidir. Bulunduğu konum itibariyle karlılığı/rantı yüksek bir yatırım alanı olması hasebiyle bu arazinin İstanbul Büyükşehir Belediyesi ile yapılacak bir protokol doğrultusunda değerlendirilmesi düşünülmektedir. Projeye göre İçişleri Bakanlığı ile İBB arasında arazinin mülkiyetinin Belediyeye geçmesi hususunda bir protokol akdedilmesi söz konusudur. Bunun karşılığında İBB ise Çatalca ilçesinde polis lojmanı ve sosyal tesis inşa edecek, ayrıca protokol karşılığında devralmış olduğu arazinin imar planını tadil etmek / değiştirmek suretiyle konut ve ticaret alanı (AVM, rezidans, restaurant, otel, vs) olarak değerlendirecek, karşılığında gelir elde edecektir. İstanbul Büyükşehir Belediyesi bu arazinin inşaat işlemlerini hasılat paylaşımı yöntemiyle kendisine bağlı olan iştiraki niteliğindeki şirketlerden KİPTAŞ üzerinden veya Başbakanlık Toplu Konut İdaresi üzerinden yapıp yapmama noktasında kârlılık ve verimlilik araştırması yapmaktadır, ancak soruşturmanın başlatıldığı sırada henüz başlamış bir ihale süreci bulunmamaktadır. Hal böyle iken, İstanbul Cumhuriyet Başsavcılığında görev yapan Örgüt mensubu eski savcı Muammer Akkaş tarafından 2011/2323 sırasına kayden yürütülen başka bir soruşturma sırasında, bu soruşturma şüphelilerinden iş adamı ...'e yönelik gerçekleştirilen telefon, mail adresi ve fiziki takip tedbirleriyle tespit edilen konuşma ve görüşmeler içeriğinden; ... isimli şahıs tarafından kurulmuş olan Bosphorus 360 Danışmanlık Turizm İnşaat adlı şirketin muvazaalı (gizli) ortaklarının Yasin El-Kadı, Usame Kutup, Muaz Kadıoğlu, ... isimli kişiler olduğu ve bu gizli ortakların siyaset ve kamudaki nüfuzları sayesinde Bosphorus 360 Danışmanlık Turizm İnşaat adlı şirketin Etiler Polis Meslek Yüksekokulu arazisinin satışı ihalesine fesat karıştırarak büyük miktarda rant elde edeceklerinden bahisle, FETÖ/PDY terör örgütünün İstanbul Mali Şube Müdürlüğü yapılanmasında görev yapan adli kolluk görevlisi görünümlü mensupları, Muammer Akkaş tarafından 06/03/2012 tarihinde 2011/2323 Sayılı soruşturma evrakından tefrikle oluşturulan 2012/656 sor. sayılı evrak üzerinden siyasileri ve iş adamlarını kapsayan geniş bir kitleyi dinlemeye başlamışlar, Ayrıca soruşturmaya konu fezlekede; Termik Santrallerin özellestirme kapsamından çıkarılarak renovasyonu baslığıyla bir bölüm düzenlendiği, bu bölümde devletin daha önce termik santrallerin özellestirilmesine karar verdigi halde, sonradan bu projeden vazgeçilerek renovasyonu kararı aldıgı, bu kararda ise Bosphorus 360 isimli firmaya bu isten kar saglamak amacının güdüldügünden bahsedildiği anlaşılmıştır. Genel olarak 25 Aralık soruşturmasında İddialar; Etiler polis okulu ve Bosphorus 360 Danışmanlık Turizm İnşaat adlı şirkete verilen ihaleler üzerinden anlatılmış ve suça konu iddialara ilişkin şüpheliler 5 ( beş) gruba ayırarak iddiaları derç edilmiştir. Fezleke düzenlenirrken 5 ayrı grup olduğundan bahsedilerek her grubun başına 1 kişinin lider olarak yazıldığı, bu kapsamda 1. Grubun liderinin Yasin El Kadı, 2. Grubun liderinin M.Latif Topbaş, 3. Grubun liderinin N. ..., 4. Grubun Liderinin ..., 5. Grubun liderinin ise ... olarak gösterildiği ve iddiaların bu gruplar üzerinden bahsedilerek anlatıldığı görülmüştür. 3-) Soruşturma ve Operasyon süreci ve sonrası; Örgüt mensuplarınaca Emniyet ve yargıyı adeta silah şeklinde kullanarak hazırlanan ve operasyona dönüştürülen soruşturmada; hedef şahıslar olmadıkları ve dolayısıyla haklarında verilmiş bir mahkeme kararı bulunmadığı halde yasama dokunulmazlığı bulunan ve aynı zamanda Anayasa'nın 100. maddesi uyarınca özel soruşturma usulüne tabi olan 61. Hükûmetin Başbakanı ..., Enerji ve Tabii Kaynaklar Bakanı ..., İçişleri Bakanı ..., Çevre ve Şehircilik Bakanı ..., Ulaştırma Bakanı ..., Milli Eğitim Bakanı ..., Orman ve Su İşleri Bakanı ..., Adalet Bakanı ..., İçişleri Bakanı ..., Çalışma ve Sosyal Güvenlik Bakanı ..., Avrupa Birliği Bakanı ..., Dışişleri Bakanı ..., Ekonomi Bakanı Z. Çağlayan, Gümrük ve Ticaret Bakanı ..., Kültür ve Turizm Bakanı ..., Sağlık Bakanı ..., Devlet Bakanı ve Başbakan Yardımcısı ..., iktidar partisine mensup milletvekilleri ..., ..., ..., ..., ..., ..., ... ve ...'ın muhtelif tarihlerde hedef şahıslarla yapmış oldukları görüşmelere ilişkin seslerin çözümünü yapıp metin haline getirmek (kayıt altına aldırmak) suretiyle tape haline getirmişler, Türkiye Cumhuriyeti Başbakanı ...'ın Nisan 2012 tarihinde Haliç Kongre Merkezinde yapmış olduğu ve Milli İstihbarat Teşkilatı Müsteşarı ...'ın da dahil olduğu bir görüşmeye ait güvenlik kamera görüntülerini temin edip bunu kamera izleme tespit tutanağı haline getirmişler, 14/10/2012 günü saat 13.30 sıralarında Üsküdar ilçesi Kısıklı Mahallesindeki konutunda Yasin El Kadı isimli şahısla buluştuğuna dair cell-harita görüntülerini tutanak altına aldırarak bu hususa soruşturma evrakında yer vermişler, benzer şekilde şüpheli sıfatıyla uzun süre dinledikleri ve fakat sonradan hakkında fezleke dahi düzenlemedikleri Turgay Ciner isimli iş adamının Başbakan Erdoğan ile Ankara'da resmi konutta yaptığı görüşmeyi baz takibi yapmak suretiyle cell haritasını çıkararak soruşturma dosyasına koymuşlar, Başbakanlık Yatırım Destek ve Tanıtım Ajansı eski çalışanı Abdülkerim Çay'a ait maillerden ele geçirildiği ileri sürülen Başbakan Erdoğan'ın da içinde yer aldığı 16 adet fotoğrafı soruşturma evrakı içerisine koymuşlar, Başbakan Erdoğan'a ulaşmak gayesiyle CMK'nın 135/1 maddesinin aradığı "suçun işlendiğine ilişkin kuvvetli şüphe sebeplerinin varlığı" hususu araştırılmadan, danışmanları S. Ü., M. Varank ve Ş. Kazancı hakkında iletişim tespiti talebinde bulunarak telefon görüşmelerini kayıt altına aldırmışlar, böylelikle Başbakan ve 61. Hükûmet üyelerinin belli bir organizasyon dahilinde rüşvet ve yolsuzluğa bulaştıkları, kamu ihalelerine fesat karıştırdıkları, El Kaide terör örgütüne yardım ettikleri yönünde ulusal ve uluslararası kamuoyu nezdinde aleyhte ve olumsuz algı oluşturulabilmek için sözde delil toplama / biriktirme sürecine girmişler, Kamuoyunda "ikinci dalga" ya da "25 Aralık Operasyonu" olarak da adlandırılan 2012/656 Sayılı tahkikat kapsamında, Türkiye Cumhuriyeti Devleti ve Hükûmetini, gerek yurt içinde ve gerekse uluslararası platformda zor durumda bırakmak ve itibarsızlaştırmak, soruşturmada şüpheli yaptıkları Yasin El Kadı (İstanbul Cumhuriyet Başsavcılığının 2004/881 ve 2005/576 hazırlık numaraları üzerinden ayrı ayrı yürütülen soruşturmalar neticesinde; El -Kaide terör örgütü üyesi olduğuna veya örgüt ile bir irtibatının varlığına, terörizmi finanse ettiğine ve adı geçen örgüte yardım ettiğine dair hakkında dava açılmasını gerektirir herhangi bir delil ve emare elde edilemediği belirtilen) isimli şahıs üzerinden El-Kaide terör örgütüne yardım ettiği görüntüsü vererek uluslararası yargı organları nezdinde hukuki ve cezai sorumluluk altına sokmak için sözde soruşturma işlemleri gerçekleştirmişler, örgüt mensubu eski savcı Muammer Akkaş ile işbirliği içerisinde hazırladıkları 15/12/2013 tarihli fezlekede Başbakan ...'ı kast ederek "örgütün tüm faaliyetlerinin daha üst bir makama ulaştığı ve onun haberi olmadan hiçbir menfaat / kazanım elde edilemediği, hiyerarşinin üstündeki kişinin R. Tayyip Erdoğan olduğu..." ve "4.Grup; ... liderliğindeki grup olup, bu grubun ...isimli şahıslardan müteşekkil olduğu, üstelik daha fazla şahsın yer aldığı ancak sınırlı teknik takip çalışmalarıyla ancak bu kadarının tespit edilebildiği, grubun liderliğini yapan ...'ın da daha üst düzey birinin talimatlarıyla hareket ettiği..." şeklinde ibarelere yer vermişler, soruşturma kapsamında 21/07/2012 tarihinden 29/11/2013 tarihine değin Başbakan Erdoğan'ın hedef şahıslarla gerçekleştirmiş olduğu tam (58) görüşmeyi, öte yandan Enerji ve Tabii Kaynaklar Bakanı ...'ın (32), İçişleri Bakanı ...'in (15), Çevre ve Şehircilik Bakanı ...'ın (11), Ulaştırma, Denizcilik ve Haberleşme Bakanı ...'ın (3), ayrıca yukarıda isimleri yazılı diğer Bakan ve milletvekillerinin de birden fazla görüşmesini suç unsuru içerdiğinden bahisle kayıt altına aldırıp tape haline getirerek, görev ve yetki hudutlarını açıkça tecavüz ederek tamamen örgütsel amaç ve kasıtla Başbakan ve Bakanlar hakkında suç isnadında bulunmuşlar, Örgütsel tutum ile yapılan hazırlıklar sonucu hazırlanan 15/02/2013 tarihli 2012/656 soruşturma dosyasına esas fezleke tarihinin de doğru olmadığı, fezlekede parafı bulunan Başkomiser ...' un Kayseri İlinde iznini geçirmek üzere 13.12.2013 tarihinde ölüm nedeniyle (7) günlük mazeret iznine çıktığı ve 20.12.2013 tarihinde başlama yaptığı, fezlekenin düzenlendiği 15.12.2013 tarihinde mazeret izinli olduğu, yine fezleke üzerinde parafı bulunan Komiser Yardımcısı ...' in hafta istirahatli olduğu tespit edilmiş, şüphelilerin izinli oldukları halde fezlekede paraflarının bulunduğu tespit edilmiştir. Örgüt lideri tarafından kaleme alınan yukar ki bölümlerde behsi geçen mektubun kaleme alındığı tarih olan 22/12/2013 tarihi itibariyle 25 Aralık soruşturmasına yönelik bütün hazırlıklar yapılmış, hazırlanan soruşturma fezlekesi adliyeye intikal ettirilmiş, 17 Aralık operasyonunun akabinde Fetullah Gülen tarafından dönemin Cumhurbaşkanına yazılan mektup sonrası Hükûmet politikalarında bir değişiklik olmadığını gören FETÖ/PDY terör örgütü böylelikle yargı ve emniyetteki mensupları eliyle hükûmeti yıkma kastı ile başka bir operasyonu uygulamaya koymuş, nitekim siyasi iktidara yönelik yolsuzluk kılıfı kullanılarak düzenlenen 17 Aralık darbe girişiminin etkileri henüz devam ederken, kamuoyu nezdinde oluşturulan yolsuzluk algısını devam ettirmek amacıyla 25/12/2013 günü aynı örgüte mensup Cumhuriyet savcısı Muammer Akkaş tarafından ikinci bir operasyon için düğmeye basılarak, aynen 17 Aralık soruşturmalarında olduğu gibi ve burada yaşanan tecrübeye rağmen yine İstanbul Cumhuriyet Başsavcısına herhangi bir bilgi verilmeden, aralarında Yasin El Kadı, ..., O. ..., ..., ..., Muaz Kadıoğlu, ..., M. C. gibi iş adamlarının da bulunduğu (41) şüpheli için gözaltı kararı verilmiş, Başbakan ...'ın oğlu ...'ın şüpheli sıfatıyla ifadeye çağrılmasına yönelik çağrı kağıdı düzenlenmiş, örgüt mensubu hakim S. Karaçöl vasıtasıyla CMK'nın 128. maddesine aykırı bir şekilde (7) gerçek ve (2) tüzel kişinin adına kayıtlı tüm malvarlığına el koyma kararı aldırılmıştır. 17 Aralık operasyonundan sonra kamuoyunu yakından ilgilendiren başka bir soruşturma dosyasının daha mevcut olduğu hususunda haricen bilgi sahibi olan İstanbul Cumhuriyet Başsavcısı T. Çolakkadı, operasyon girişiminden bir ... önce 24/12/2013 günü Cumhuriyet Başsavcı Vekili ... Erdoğan ile birlikte soruşturma savcısı Muammer Akkaş'ı makamına çağırarak bilgi almak istediğinde savcı Muammer Akkaş, dosya şüphelilerinin kimler olduğuna değinmeden yolsuzluk ve rüşvet suçlarına ilişkin farklı illerle de bağlantılı önemli ve kapsamlı bir soruşturma yaptığı yönünde özet şekilde bilgi vererek, soruşturma konusu suçlar ve şüphelilerle alakalı detaylı bilgiyi saklamış, İl Cumhuriyet Başsavcısı T. Çolakkadı, Cumhuriyet savcısı Muammer Akkaş'a dosyayı Başsavcı Vekili ... Erdoğan ile birlikte inceleyerek bir ... sonra kendisine bilgi vermelerini istemişse de, Muammer Akkaş TMK Soruşturma Bürosundan sorumlu Başsavcı Vekili ... Erdoğan'ın çağırması üzerine onun yanına gitmediği gibi dosyayı ısrarla istemesine rağmen soruşturma evrakını Oktay Erdoğan'a teslim etmemiş ve yukarıda değinildiği gibi bir ... sonra 25/12/2013 tarihinde ise Cumhuriyet Başsavcından bilgi gizleyerek (41) şüpheli hakkında yakalanarak gözaltına alınmaları yönünde talimat vermiştir. Kamuoyunda ikinci dalga veya 25 Aralık operasyonu olarak adlandırılan bu olayda, örgüt üyesi savcı Muammer Akkaş'ın gözaltı ve adliyeye celp talimatları 17 Aralık operasyonundan sonra emniyete yeni atanan Mali Şube Müdürlüğü görevlilerince yerine getirilmemiş, savcı Muammer Akkaş bunun üzerine soruşturmaya engel oldukları iddiasıyla İstanbul Valisi H. A. Mutlu, İl Emniyet Müdürü Selami Altınok ve sözde talimatını yerine getirmeyen sorumlu kolluk kuvvetleri hakkında "gizliliği ihlal, görevi kötüye kullanma ve delilleri yok etme" gerekçesiyle soruşturma başlatmış, 26/12/2013 tarihinde, soruşturmadan öncesinde kendisine herhangi bir şekilde bilgi verilmediği ve soruşturmanın gizliliğinin ihlal edildiği gerekçeleriyle İl Başsavcısı T. Çolakkadı tarafından soruşturma dosyası örgüt mensubu savcı Muammer Akkaş'tan alınarak yerine Cumhuriyet Savcıları İrfan Fidan, Fuzuli Aydoğdu, İ. Uçar ve İdris Kurt görevlendirilmiş, bu arada İstanbul Cumhuriyet Başsavcı (TMK'nın 10. maddesiyle yetkili) Vekili ... Erdoğan tarafından 25 Aralık soruşturması olarak bilinen 2012/656 Sayılı soruşturmayı yürüten İstanbul Emniyet Müdürlüğü Mali Suçlarla Mücadele Şube Müdürlüğüne gönderilen 26/12/2013 tarih ve 2012/656 Sayılı yazı ile, “soruşturma dosyasının, yeni görevlendirilen dört Cumhuriyet savcısı ile birlikte yapılan tetkikinde; dosyanın oldukça kapsamlı olduğu, ilgili Cumhuriyet savcılarının yeni görevlendirildiği, ilgili savcıların soruşturma dosyasına vukufiyet kesbetmelerinin zaman alacağı, soruşturma muktezasının ilgili dosyalar ve klasörler ile eklerinin tamamen incelenmesinden sonra tayin olunacağı, bu itibarla Mali Şube Müdürlüğüne daha önce savcı Muammer Akkaş tarafından gönderilmiş olan koruma tedbirlerinin (arama, elkoyma, gözaltı kararları) bu aşamada uygulanmasının doğru olmayacağı gerekçesiyle kararların uygulanmasından sarf-ı nazar edilmesş” yönünde talimat verilmiş, bunun üzerine savcı Akkaş aynı günün akşam saatlerinde "soruşturma yapmam engellenmiştir" diyerek adliye önünde gazetecilere korsan bildiri dağıtmıştır. Ayrıca sonradan yapılan yargılamalar sonucu FETÖ/PDY terör örgütü ile irtibatları mahkeme kararlarıyla sabit olan ve o dönem Hakimler ve Savcılar Yüksek Kurulunda üye olarak bulunan bir kısım yargı mensubunun 26/12/2013 tarihinde 9'a karşı 13 oy ile yayınlanan bir bildiriye imza atarak, adli soruşturmaları bir üst birime bildirmeyi zorunlu kılan 21/12/2013 tarihli Adli Kolluk Yönetmeliği değişikliğinin soruşturmaların önünü tıkayacağı ve açıkça Anayasaya aykırı olduğundan dem vurularak 17/25 Aralık yargısal darbe girişimlerini gerçekleştiren örgüt üyelerine örtülü destek vermişlerdir. Yukarıda başlangıç ve operasyon süreci anlatılan ve ayrıca bir başlık altında yapılan usulsüzlüklerin detaylı şekilde anlatılacağı örgüt güdümünde eski yargı mensuplarınca hazırlanan ve operasyona dönüştürülen 2012/656 ( yeni numarası 2014/42981) soruşturma sayılı dosya hakkında İstanbul Cumhuriyet Başsavcılığının 25/07/2014 tarih ve 2014/42981 soruşturma, 2014/54619 karar sayılı kararı ile Kovuşturmaya Yer Olmadığına şeklinde karar verildiği ve söz konusu kararın kesinleştiği anlaşılmıştır. Söz konusu Kovuşturmaya Yer Olmadığına ilişkin kararın netice kısmı; “Netice olarak 06/03/2013 tarihinde İstanbul Cumhuriyet Başsavcılığı 250.madde ile yetkili bölümünün başlatmış olduğu soruşturmanın örgüt üyeliği ve ihaleye fesat karıştırmak suçlarından olduğu, ancak yasanın açık hükmünden anlaşılacağı üzere iletişimin tespitinde talep maddesi olarak kullanılan suç maddelerine taalluk eden eylemlerin takibinin İstanbul Cumhuriyet Başsavcılığının özel yetkili olmayan kısmında soruşturulmasının gerekeceği, bu nedenle soruşturmanın Cumhuriyet Başsavcılığının görevsiz bölümünde başlatılmış olduğu, daha sonra kurulan TMK bölümünde HSYK'ca atanan 3 hakim olduğu halde nöbet listesine bakılmaksızın hep aynı hakim tarafından iletişimin dinlenmesine dair kararların verildiği, iletişimin tespitinin kesintisiz olması gerektiği kuralına uyulmayarak sürekli olarak kesintiler yapıldığı, değişen suç vasıflarına göre CMK 138/2'deki açık hükme riayet edilmeyerek yasaya aykırı delil toplandığı, hakkında soruşturma yapılması özel şartlara tabi olan kişiler hakkında bu kurallara uyulmaksızın doğrudan soruşturma yapıldığı, bir kısım kişiler hakkında dinleme kararı alınmaksızın diğer şüphelinin dinleme karan üzerinden uzun süre dinlenilmeye devam edildiği ve sonuç olarak yaklaşık 1005 sahifelik fezlekesi bulunan başlangıçta 54 klasörden oluşan bir dosyanın meydana getirilmiş olduğu. Haklannda herhangi bir dinleme kararı olmamasına rağmen Başbakan ve Ulaştırma Bakanı'nın dolaylı yollardan dinlenilmek suretiyle Anayasanın 83. ve 100. maddelerine açıkça muhalefet edilerek yasal olmayan şekilde soruştturma yürütüldüğü, emniyetin her biriminin bağımsız olarak çalışması gerektiği halde, narkotik büro ile maliye şubeninin delil toplarken birlikte hareket ederek Emniyet Müdürlüğü'nün teamüllerine aykın şekilde davrandıkları. Henüz sorutturmanın sonlandırılmasını gerektirir bir durum yokken takip edilen ihalelerin çoğunun yapılmadığı aşamada, bütün birimlerin takipli dosyalarını 15-17 Aralık tarihleri arasında sonlandırarak Cumhuriyet Başsavcılığımıza getirmek suretiyle kollektif bir irade ortaya koydukları. CMK 160. Maddesine göre Cumhuriyet Savcısı suçun işlendiği izlenimini veren bir hali öğrenir öğrenmez kamu davasını açmaya yer olup olmadığına karar vermek üzere işin gerçeğini araştırmaya başlar, Cumhuriyet Savcısının şüphelinin lehine ve aleyhine olan delilleri toplayarak muhafaza almakla ve şüphelinin haklarını korumakla yükümlü olduğu, soruşturmanın amacının maddi hakikatin ortaya çıkarılması olduğu. Bu işlemeler esnasında soruşturmacı evrensel hukuk ilkeleri, anayasa ve kanunlar ile bağlıdır. Maddi hakikat araştırılırken yasanın verdiği sınırlar dışına çıkılmamalıdır. Anayasamızın başlangıç kısmında “ Kuvvetler ayrımının, Devlet organları arasında üstünlük sıralaması anlamına gelmeyip, belli Devlet yetki ve görevlerinin kullanılmasından ibaret ve bununla sınırlı medeni bir işbölümü ve işbirliği olduğu ve üstünlüğün ancak Anayasa ve kanunlarda bulunduğu” düzenlemesinin yapıldığı. Yasama ve yürütmenin hukuk normları ile bağlı olduğu kadar, yargı yetkisini kullanan makamların da anayasa ve yasalarla bağlı oldukları ve siyaseti dizayn etmek gibi bir görev ve yetkilerinin bulunmadığı. Türkiye Cumhuriyetinin Başbakanının örgüt lideri olarak gösterilmesi ve “dönemin başbakanı” ibaresi kullanılmak suretiyle fezleke düzenilmesi, soruşturmayı hazırlayanların hukuki bir soruşturma görünümü altında, Türkiye Cumhuriyeti Hükümetini cebren ortadan kaldırmaya veya görevlerini yapmasını kısmen veya tamamen engellemeye teşebbüs ettiklerini ortaya koşmaktadır. Bu konuda soruşturma başlatılabilmesi için keyfiyetin İstanbul Cumhuriyet Başsavcılığına BİLDİRİLMESİNE. Her ne kadar şüphelilerin örgüt kurdukları, yönettikleri ve bu örgütün faaliyetleri kapsamında ihaleye fesat karıştırıldığı iddiaları üzerine soruşturma başlatılmış ise de, şüphelilerin birbirleriyle irtibatlarının hiyerarşik bir yapılanma içerisinde olmadığı, şüphelilerin suç işlemek amacıyla bir araya geldiklerine dair delil elde edilemediği, örgütün unsurlarından suç işlemede devamlılık unsurunun meydana gelmediği anlaşılmakla dosyada adı geçen bütün şüpheliler hakkında örgüt kurmak ve örgüt üyesi olmak suçlarından KOVUŞTURMAYA YER OLMADIĞINA. Fezleke başlangıcında ismi geçen, ilgili bölümlerde suçları tek tek incelenen ve uyap sistemine şüpheli olarak kaydedilen şüphelilerin ( hakkında ayırma kararı verilenler hariç olmak üzere) ihaleye fesat karıştırmak ve bölümlerinde tek tek incelenen suçları işlediklerine dair delil elde edilemediği anlaşılmakla bu suçlar yönünden KOVUŞTURMAYA YER OLMADIĞINA, Anayasanın 100 ve Türkiye Büyük Millet Meclisi İç Tüzüğü'nün 107. Maddesine göre Başbakan ve Bakanlar hakkında soruşturma yetkisi Türkiye Büyük Millet Meclisine ait olduğundan Cumhuriyet Başsavcılığımızın bu sıfata sahip kişiler hakkında soruşturma ve kovuşturma yetkisi olmadığı, ayrıca ilgililer hakkında dosyada yasal olarak elde edilmiş bir delil bulunmamakla KOVUŞTURMAYA YER OLMADIĞINA, Soruşturma dosyasından tefrik edilen Mecidiyeköy-Mahmutbey metro ihalesi ve Çanakkale-Ezine yolu ihalesinde ihaleye fesat karıştırıldığına dair tespit yapılırken iletişimin tespiti kararlarının TCK 235. maddesinden alındığı, bu durumda hernekadar iletişimin tespiti kararları arasında kesintilerin bulunması ve yönetmeliğe aykırı dinleme yapılmış olmasına rağmen maddi hakikatin araştırılması gerektiğine karar verilmiş olup BU İKİ EYLEMLE İRTİBATLI OLAN ŞÜPHELİLER HARKINDAKİ EVRAKIN TEFRİKİNE. “ şeklinde olduğu görülmüştür. IX. BAKANLARLA İLGİLİ TEŞKİL EDİLEN MECLİS SORUŞTURMA KOMİSYONU SÜRECİ: Türkiye Büyük Millet Meclisi'nin 24. yasama döneminin 5. yasama yılında Ekonomi eski Bakanı ..., İçişleri eski Bakanı ..., Avrupa Birliği eski Bakanı ... ile Çevre ve Şehircilik eski Bakanı ... hakkında kurulan Meclis Soruşturma Komisyonunca düzenlenen 05/01/2015 tarihli ve 681 sıra sayılı soruşturma komisyon raporu incelendiğinde, söz konusu rapor içeriğinden, 24/04/2014 tarihinde Isparta milletvekili Süreyya S. Bilgiç ve 76 milletvekili tarafından; Bazı menfaatler karşılığında bir şahsın İran'a altın ihracatı işlerinde imtiyaz sağladığı, Gana ülkesinden kaçak yollarla yurda sokulmak istendiği iddia edilen 1,5 ton altınla ilgili adli ve idari soruşturmaları engelleyerek altının Dubai'ye çıkışını sağlamaya çalıştığı ve bu eylemlerinin 5607 Sayılı Kaçakçılıkla Mücadele Kanununa muhalefet oluşturduğu, bu eylemlerin ayrıca Türk Ceza Kanununun 204 <BR>ve 252. maddelerine uyduğu iddiasıyla Ekonomi eski Bakanı ... hakkında, Bazı menfaatler karşılığında bir şahsın araçlarına trafikte emniyet şeridini kullanma imtiyazı sağladığı, söz konusu şahıs için koruma polisi görevlendirdiği, bu şahısla birlikte gözaltına alınan bazı şüphelilerin ve yakınlarının yasaya aykırı olarak istisnai yoldan Türk vatandaşlığına geçirilmesini sağladığı, bu şahısla ilgili adli veya istihbari çalışma yapılıp yapılmadığının araştırılması için talimat verdiği, bu şahsın usulsüzleri hakkında basında çıkacak haberlerin engellenmesi için girişimde bulunduğu ve bu eylemlerinin Türk Ceza Kanununun 204, 252, 255 ve 285. maddelerine uyduğu iddiasıyla İçişleri eski Bakanı ... hakkında, Bazı maddi menfaatler karşılığında bir şahsın turizm belgeli bir otel kiralama girişimi ile yakınlarına vize alınması işleri için aracılık ettiği, bu şahısla ilgili bir soruşturma olup olmadığı yönünde ilgili kurum ve kuruluşlarda araştırma yapılmasını sağladığı, bu şahsın faaliyetiyle ilgili basında haber yapılmasının önlenmesi için girişimlerde bulunduğu ve bu eylemlerin Türk Ceza Kanunu'nun 255 ve 252'nci maddelerine uyduğu iddiasıyla Avrupa Birliği eski Bakanı ... hakkında, Bir suç örgütünün yönetici ve üyelerince kendisine sağlanan ve miktar ve değeri tespit edilemeyen bazı menfaatler karşılığında kişiye özel imtiyazlı imar planlarını onaylattığı, imar planlarına aykırı olarak yapılan bazı projelerin usulsüzlüklerine göz yumduğu ve denetimlerden sorunsuzca geçmelerini sağladığı ve bu eylemlerin bir kısmının kendisinin görevde olduğu sırada ve onun bilgisi doğrultusunda gerçekleştirildiği, ayrıca Bakanlıktan iş alan bazı şirketlerin yemek işlerinin yakınlarının ortağı olduğu şirketlere verilmesi için tavassut ettiği ve bu eylemlerin Türk Ceza Kanunu'nun 255 ve 257'nci maddelerine uyduğu iddiasıyla Çevre ve Şehircilik eski Bakanı ... hakkında Anayasa'nın 100'üncü, İçtüzük'ün 107 ve 108'inci maddeleri uyarınca bir Meclis Soruşturması açılmasına ilişkin önerge (9/8) sunulduğu, 24/04/2014 tarihinde Türkiye Büyük Millet Meclisi Başkanlığına sunulan 9/8 Esas numaralı Meclis Soruşturması açılmasına dair önergenin TBMM Genel Kurulu'nun 05/05/2014 tarihli 84'üncü birleşiminde görüşüldüğü ve Ekonomi eski Bakanı ..., İçişleri eski Bakanı ..., Avrupa Birliği eski Bakanı ... ile Çevre ve Şehircilik eski Bakanı ... hakkında bir Meclis soruşturması açılmasına, soruşturmayı yapacak olan 15 kişilik Komisyonun iki aylık çalışma süresinin Başkan, başkanvekili, sözcü ve katip seçimiyle başlamasına karar verildiği, nitekim TBMM Genel Kurulunun 08/07/2014 tarihli 113'üncü birleşiminde 9/8 esas numaralı Meclis Soruşturması Komisyonuna üye seçimi yapıldığı, 09/07/2014 tarihinde yapılan ilk Komisyon toplantısında da Başkan, başkanvekili, sözcü ve katip seçiminin gerçekleştirildiği, Komisyon Başkanlığına Adalet ve Kalkınma Partisi Kastamonu Milletvekili Hakkı Köylü'nün seçildiği, Komisyonda Adalet ve Kalkınma Partisine mensup dokuz (9), Cumhuriyet Halk Partisine mensup dört (4) ve Milliyetçi Hareket Partisine mensup bir (1) milletvekilinin görev yaptıkları, Komisyonun kurulmasına dayanak olan 9/8 esas numaralı Meclis soruşturması önergesinde haklarında Meclis soruşturması açılması istenilen eski bakanlara isnat edilen fiillerin, Komisyon tarafından yürütülen soruşturmanın konusunu teşkil ettiği, Komisyonun, soruşturma önergesinde belirtilen fiillerle sınırlı olarak soruşturma yürüttüğü, Meclis Soruşturma Komisyonunun Anayasa'nın 100'üncü, TBMM İçtüzüğü'nün 107 ila 113'üncü maddeleri ile diğer hükümleri ve Ceza Muhakemesi Kanunu hükümleri çerçevesinde görev yaptığı, 09/07/2014 tarihi itibariyle başlayan Komisyon çalışmalarının 09/01/2015 tarihinde sona erdiği, Komisyonun, 09/01/2015 tarihinde sona eren çalışma süresi içinde 12 resmi toplantı gerçekleştirdiği, 13'ü İstanbul Alt Komisyonunda olmak üzere 23 tanığın ifadeye davet edildiği; ayrıca, haklarında soruşturma yürütülen eski Bakanların savunmalarının alındığı ve mal varlıklarıyla ilgili bilirkişi raporu hazırlatıldığı, bu arada Komisyon'un, resmi toplantıları dışında da çalışmalar yürüttüğü; İstanbul Cumhuriyet Başsavcılığı tarafından yürütülen 2012/120653 no'lu ve 2012/125043 no'lu soruşturmalara ait 137 adet klasör dosyanın Komisyon ve İstanbul Alt Komisyonu tarafından incelendiği anlaşılmıştır. Komisyon tarafından haklarında Meclis Soruşturması açılmasına karar verilen eski Bakanlar ile ilgili yürütülen soruşturma neticesi düzenlenen raporun "Meclis Soruşturmasına konu iddiaların incelenmesi" bölümünde aşağıdaki tespit ve değerlendirmelere yer verildiği görülmüştür. "Anayasanın 6. maddesindeki; “…Hiçbir kimse veya organ kaynağını Anayasadan almayan bir Devlet yetkisi kullanamaz.”, Adalet Bakanlığı Ceza İşleri Genel Müdürlüğünün 20.01.2006 tarih ve 100 Sayılı Genelgesinde “…Türkiye Büyük Millet Meclisi Başkanlığı Genel Sekreterliği'nin 17 Kasım 1997 tarih ve 9427/23887 Sayılı yazısında da belirtildiği üzere; görevde bulunan veya görevinden ayrılan Başbakan ve bakanlar hakkında Bakanlar Kurulu'nun genel siyaseti veya Bakanlıkların görevleriyle ilgili olarak yapılan şikâyet ve ihbarların, ancak Anayasa'nın 100. ve Türkiye Büyük Millet Meclisi İçtüzüğü'nün 107. maddelerine göre işleme tâbi tutulacağı,…” şeklindeki düzenlemeleri nazara alarak; İstanbul Cumhuriyet Başsavcılığı Terör ve Örgütlü Suçlar Soruşturma Bürosu ve emrinde çalışan Emniyet Organize Suçlar Şube Müdürlüğü tarafından yasaların hileli yollar denenerek aşılması suretiyle yetkisiz -hukuksuz olarak yürütülen soruşturma neticesinde 4 eski Bakan hakkında düzenledikleri rapor ve ekinde yer alan iletişimin tespiti, dinlenmesi ve kayda alınması ve teknik araçlarla takip sonucu elde edilen bulgular yok hükmünde olup, Türkiye Büyük Millet Meclisine aksettirilen soruşturma evrakının bir ihbar mahiyetinde kabul edilmesi gerektiği ve bu düşünce ile tetkik ve tahkikata başlayarak yeniden usule uygun delil araştırması yapılması icap etmiştir. Bu bağlamda, dönemin Ekonomi Bakanı ...'a atfedilen : Rıza SARRAF'tan sağlanan, miktar ve değeri tespit edilemeyen bazı maddi menfaatler karşılığında; a-)Bu şahsın İran'a altın ihracatı yapması işlerinde imtiyaz sağladığı, b-)Gana'dan kaçak yollarla yurda sokulmak istendiği iddia edilen 1,5 ton altınla ilgili adli ve idari soruşturmaları engelleyerek, altının Dubai'ye çıkışını sağlamaya çalıştığı, şeklindeki eylemler Ekonomi Bakanı yönünden iddiadan öteye geçememiş, toplanan delillerde de bu suçları oluşturacak unsurlara dahi rastlanmamış olup, 5607 Sayılı Kaçakçılıkla Mücadele Kanunu'na Muhalefet, 5237 Sayılı TCK'nın 204. Maddesinde tanımlanan Resmî Belgede Sahtecilik ve 252. maddesindeki Rüşvet suçlarının yukarıda izah edildiği üzere unsurları itibariyle oluşmasına vücut vermeyeceği gibi yine zikredilen hukuka uygun olarak elde edilen deliller muvacehesinde kanıtlanamamıştır. Kamuoyunda 17 Aralık operasyonu olarak bilinen, Ekonomi Bakanı ...'ın da isminin geçtiği İstanbul Cumhuriyet Başsavcılığı Terör ve Örgütlü Suçlar Soruşturma Bürosunca yürütülen 2012/120653 numaralı soruşturma ilgili bakanlar dışındaki şüpheliler yönünden 16.10.2014 tarih ve 2014/69582 Sayılı kovuşturmaya yer olmadığına dair kararla sonuçlanmış ve itiraz üzerine İstanbul 6. Sulh Ceza Mahkemesince ele alınan söz konusu karar hukuka uygun bulunarak vaki itirazların reddiyle 15/12/2014 tarih ve 2014/3162 Sayılı kararıyla kesinleşmiştir. Dönemin İçişleri Bakanı ...'e atfedilen : Rıza SARRAF'tan sağlanan, miktar ve değeri tespit edilemeyen bazı maddi menfaatler karşılığında; a-)Bu şahsın araçlarına trafikte emniyet şeridini kullanma imtiyazı verdiği ve adı geçen şahıs için koruma polisi görevlendirdiği, b-)Bu şahısla birlikte gözaltına alınan bazı şüphelilerin ve yakınlarının yasaya aykırı olarak istisnai yoldan Türk vatandaşlığına geçirilmesini sağladığı, c-)Bu şahısla ilgili adli veya istihbari çalışma yapılıp yapılmadığının araştırılması için talimat verdiği, d-)Bu şahsın usulsüzlükleri hakkında basında çıkacak haberlerin engellenmesi için girişimde bulunduğu, şeklindeki eylemlerin hiçbirisi doğrudan İçişleri Bakanlığının görevleri arasında kabul edilecek hususlar olmayıp 5237 Sayılı TCK'nın 204. maddesinde tanımlanan resmi belgede sahtecilik, 255. maddesindeki nüfuz ticareti, 252. maddesindeki rüşvet ve 285. Maddesindeki gizliliğin ihlali suçlarının yukarıda izah edildiği üzere unsurları itibariyle oluşmasına vücut vermeyeceği gibi yine zikredilen hukuka uygun olarak elde edilen deliller muvacehesinde kanıtlanamamıştır. Malvarlığı araştırması için görevlendirilen Bilirkişi tarafından yapılan tetkikat sonucu düzenlenen raporlardan da ilgili bakanın kendisiyle ilgili bakanlık yaptığı süre zarfında malvarlığı ile gelirleri arasında uyumsuzluğa rastlanmadığı anlaşılmıştır. Kamuoyunda 17 Aralık operasyonu olarak bilinen, İçişleri Bakanı ...'in de isminin geçtiği İstanbul Cumhuriyet Başsavcılığı Terör ve Örgütlü Suçlar Soruşturma Bürosunca yürütülen 2012/120653 numaralı soruşturma ilgili bakanlar dışındaki şüpheliler yönünden 16.10.2014 tarih ve 2014/69582 Sayılı kovuşturmaya yer olmadığına dair kararla sonuçlanmış ve itiraz üzerine İstanbul 6.Sulh Ceza Mahkemesince ele alınan sözkonusu karar hukuka uygun bulunarak vaki itirazların reddiyle 15.12.2014 tarih ve 2014/3162 Sayılı kararıyla kesinleşmiştir. Dönemin Avrupa Birliği Bakanı ...'a atfedilen : Rıza SARRAF'tan sağlanan, miktar ve değeri tespit edilemeyen bazı maddi menfaatler karşılığında; a-)Bu şahsın turizm belgeli bir otel kiralama girişimi ile yakınlarına vize alınması işleri için aracılık ettiği, b-)Bu şahısla ilgili bir soruşturma olup olmadığı yönünde ilgili kurum ve kuruluşlarda araştırılma yapılmasını sağladığı, c-)Bu şahsın faaliyetiyle ilgili olarak basında haber yapılmasının önlenmesi için girişimlerde bulunduğu, şeklindeki eylemlerin hiçbirisi Avrupa Birliği Bakanlığının görevleri arasında kabul edilecek husular olmayıp 5237 Sayılı TCK'nın 255. maddesinde tanımlanan nüfuz ticareti ve 252. maddesindeki rüşvet suçlarının yukarıda izah edildiği üzere unsurları itibariyle oluşmasına vücut vermeyeceği gibi yine zikredilen hukuka uygun olarak elde edilen deliller muvacehesinde kanıtlanamamıştır. Malvarlığı araştırması için görevlendirilen Bilirkişi tarafından yapılan tetkikat sonucu düzenlenen raporlardan da ilgili bakan ve eşinin soruşturma önergesinde belirtilen fiillerden kaynaklanan malvarlığı edindiği yolunda bir bulguya rastlanılmadığı anlaşılmıştır. Kamuoyunda 17 Aralık operasyonu olarak bilinen, Avrupa Birliği Bakanı ...'ın da isminin geçtiği İstanbul Cumhuriyet Başsavcılığı Terör ve Örgütlü Suçlar Soruşturma Bürosunca yürütülen 2012/120653 numaralı soruşturma ilgili bakanlar dışındaki şüpheliler yönünden 16.10.2014 tarih ve 2014/69582 Sayılı kovuşturmaya yer olmadığına dair kararla sonuçlanmış ve itiraz üzerine İstanbul 6. Sulh Ceza Mahkemesince ele alınan sözkonusu karar hukuka uygun bulunarak vaki itirazların reddiyle 15.12.2014 tarih ve 2014/3162 Sayılı kararıyla kesinleşmiştir. Dönemin Çevre ve Şehircilik Bakanı ...'a atfedilen : Bir suç örgütünün yönetici ve üyelerinin kendilerine sağlanan ve miktar ve değeri tespit edilemeyen bazı menfaatler karşılığında; a-)Kişiye özel imtiyazlı imar planlarını onaylattıkları, b-)İmar planlarına aykırı olarak yapılan bazı projelerin usulsüzlüklerine göz yumdukları ve denetimlerden sorunsuzca geçmelerini sağladıkları, bu eylemlerin bir kısmının Çevre ve Şehircilik Eski Bakanı Trabzon Milletvekili ...'ın görevde olduğu sırada ve onun bilgisi doğrultusunda gerçekleştirildiği, c-)Ayrıca bu Bakanlıktan iş alan bazı şirketlerin yemek işlerinin yakınlarının ortağı olduğu şirketlere verilmesi için tavassut ettiği, şeklindeki eylemler Çevre ve Şehircilik Bakanı yönünden iddiadan öteye geçememiş toplanan delillerde de (hukuksuz teknik dinleme ve takip ile tanık beyanları) bu suçları oluşturacak unsurlara dahi rastlanmamış olup, 5237 Sayılı TCK'nın 255. Maddesinde tanımlanan nüfuz ticareti ve 251. maddesindeki görevi kötüye kullanma Rüşvet suçlarının yukarıda izah edildiği üzere unsurları itibariyle oluşmasına vücut vermeyeceği gibi yine zikredilen hukuka uygun olarak elde edilen deliller muvacehesinde kanıtlanamamıştır. Malvarlığı araştırması için görevlendirilen Bilirkişi tarafından yapılan tetkikat sonucu düzenlenen raporlardan da bakanlık sürecinde ilgili bakan ve yakınlarının malvarlıkları ile gelirleri arasında uyumsuzluk olduğuna ilişkin herhangi bir bulguya rastlanılmadığı anlaşılmıştır. Kamuoyunda 25 Aralık operasyonu olarak bilinen, Çevre ve Şehircilik eski Bakanı ...'ın da isminin karıştığı İstanbul Cumhuriyet Başsavcılığı Terör ve Örgütlü Suçlar Soruşturma Bürosunca yürütülen 2012/125043 numaralı soruşturma bakan dışındaki şüpheliler yönünden 30.04.2014 tarih ve 2014/31821 Sayılı kovuşturmaya yer olmadığına dair kararla sonuçlanmış ve süresinde itiraz edilmeyerek kesinleşmiştir." ibarelerine yer verildiği anlaşılmıştır. Meclis Soruşturma Komisyonu raporunun sonuç ve değerlendirme kısmında ise; "Suç şüphesi altındaki kişilerle mücadele edilirken “Hukuka uygun / hukuka aykırı her türlü yöntem kullanılabilir, gerekirse 3. kişilerin hukukları dahi ihlal edilebilir.” anlayışı çoktan beyinleri terk etmiş olmalı, yasa koyucunun murat ettiği şekilde, kişi hak ve özgürlüklerine saygıda azami gayret sarfedilerek kurallar işletilmeli, özellikle yargı adına hareket eden yargı mensupları ile kolluk kuvvetlerinin faaliyetlerinde mevzuata uygun hareket etmeleri sağlanmalı, aksi halde yaptıkları işe gölge düşürecekleri, şaibeli bir hal alan soruşturmaların toplum nazarında güvenirliğinin kalmayacağı, toplumsal barışın bozulacağı bir gerçektir. 1982 Anayasasının Özel Hayatın Gizliliği ve Korunması başlıklı IV. Bölümünde Özel Hayatın Gizliliği alt başlıklı 20. maddesinde güvence altına alınan özel hayatın korunmasına büyük önem atfedilmiş, özel hayatın gizliliğini ihlal anlamı taşıyan iletişimin tespiti, dinlenmesi ve kayda alınması 5271 Sayılı CMK'nın 135. maddesinde, teknik araçla izleme CMK'nın 140. maddesinde açıklandığı üzere çok sıkı şartlara bağlanmıştır. Aksi davranış sergileyenlerin 5237 Sayılı TCK'da öngörülen cezai yaptırımlarla karşılaşacakları bir gerçektir. Anayasanın 6. maddesiyle Adalet Bakanlığı Ceza İşleri Genel Müdürlüğünün 20.01.2006 tarih ve 100 Sayılı Genelgesi birlikte ele alındığında, İstanbul Cumhuriyet Başsavcılığı Terör ve Örgütlü Suçlar Soruşturma Bürosu ve emrinde çalışan Emniyet Organize Suçlar Şube Müdürlüğü tarafından yasaların hileli yollar denenerek aşılması suretiyle yetkisiz -hukuksuz olarak yürütülen soruşturma neticesinde 4 eski Bakan hakkında düzenledikleri rapor ve ekinde yer alan iletişimin tespiti, dinlenmesi ve kayda alınması ve teknik araçlarla takip sonucu elde edilen bulgular yok hükmündedir. Kanun koyucu ceza hukukumuzun tamamına teşmil ettiği cezalandırma stratejisi olarak soruşturma -kovuşturma kapsamında yapılan tüm işlemlerin başından sonuna kadar hukuka uygun olmasını istemiştir. Hukuksuz -yolsuz işlemlere kapı aralamak yeni hukuksuz -yolsuz işlemlere davetiye çıkarmak demektir. Bu nedenle yargı erkini kullananların bu bilinçle hareket ederek yasa koyucunun muradına uygun davranması elzemdir. Komisyonumuza aksettirilen her iki soruşturma evrakı 4 eski Bakan yönünden bir ihbar mahiyetindedir ve bu düşünce ile tetkik ve tahkikata başlanarak yeniden usule uygun delil araştırması yapılmıştır. Mahkeme kararına dayanılarak bir kişi hakkında iletişimin tespiti ve denetlenmesi kayda alınırken başka bir kişiyle yapılan konuşma sırasında suç şüphesi verecek bir delil elde edilmesi halinde bu delil tesadüfi delil olup dinleme yapanın bu delili derhal Cumhuriyet savcısına bildirmesi ve Cumhuriyet savcısının da CMK'nın 138'inci maddesi gereğince bu delille gerekli işleme başlayıp başlamamayı takdir etmesi gerekir. Ancak, bu delil elde edildikten sonra dinlemeye devam edilerek aynı kişi hakkında yeni deliller elde edilmeye çalışılması halinde sonradan elde edilecek delillerin tesadüfi delil olarak kabul edilmesinin mümkün olmadığı, bu kişiyle ilgili yeni bir dinleme kararı almadan devam edilerek elde edilecek delillerin tamamen hukuka aykırı ve geçersiz olduğunun kabulü zorunludur. Tesadüfi delil elde edildikten sonra bu delilden istifade edilerek yeni bir soruşturma açılmadığı hallerde ilk elde edilen tesadüfi delilin ihbar niteliğinden öteye geçmesi mümkün değildir. Bütün bunların yanında bakanlarla ilgili olarak elde edilen tesadüfi delilden sonra Cumhuriyet savcısının soruşturma açma yetkisi bulunmadığına göre artık bu delil de yapılan soruşturmada değerlendirmeye alınamaz. Bakanlara atfedilen suçlardan özellikle yolsuzluk olarak belirtilen rüşvet suçunun işlenebilmesi için taraflar arasında belirli bir işin yapılması veya yapılmaması konusunda bir anlaşma yapılmış olması gerekir. Keza, yapılacak işin de ilgili bakanın görev alanında olması esastır. Yapılan soruşturmada her 4 Bakana da isnat edilen fiillerin her biri ayrı ayrı değerlendirildiğinde bu fiillerde hukuka aykırı bir durum görülmemiştir. Dolayısıyla, rüşvet vermeyi ve almayı gerektirecek bir husus görülmemekle birlikte bir an için bunların hepsini bir tarafa koyduğumuz takdirde dahi rüşvet olarak bir para alışverişinin yapıldığı hususunda dava açmayı gerektirecek kadar yeterli şüpheye ulaşılamamıştır. Esasen yolsuzluk suçlarından sayılan zimmet, irtikap gibi fiillerin işlendiğine dair de hiçbir delil yoktur. Zaten bu konuda bir iddia da yoktur." şeklinde açıklamalara yer verildiği anlaşılmıştır. Sonuç itibariyle, Komisyon raporunun sonuç ve karar kısmında, Yüce Divana sevk konusunda yeterli şüpheye ulaşılamadığından Ekonomi eski Bakanı ..., İçişleri eski Bakanı ..., Avrupa Birliği eski Bakanı ... ile Çevre ve Şehircilik eski Bakanı ...'ın Yüce Divana sevk edilmemesine Komisyonun 05/01/2015 tarihli toplantısında oy çokluğuyla (5'e karşı 9 oyla) karar verildiği, Türkiye Büyük Millet Meclisi'nin 24. dönem 5. yasama yılının 20/01/2015 tarihinde yapılan 44. birleşiminde 681 sıra sayılı Ekonomi eski Bakanı ..., İçişleri eski Bakanı ..., Avrupa Birliği eski Bakanı ... ile Çevre ve Şehircilik eski Bakanı ... hakkında kurulan 9/8 esas numaralı Meclis Soruşturma Komisyonu Raporu ile ilgili görüşmelerin yapıldığı, akabinde Meclis Genel Kurulunda yapılan gizli oylamalar sonucunda, bakanların Yüce Divan'a sevk edilmemesine karar verildiği, İstanbul Cumhuriyet Başsavcılığının 2012/120653 -125043 numaralı soruşturmalarında ismi geçen, aşağıdaki bölümlerde detaylı olarak izah edileceği üzere haklarında delil toplanılarak yetkisiz ve hukuksuzca soruşturma yürütülen Bakanlarla ilgili Meclis soruşturması sürecinin bu şekilde neticelendiği anlaşılmıştır X-): 17/25 ARALIK SORUŞTURMALARINDAKİ HUKUKA AYKIRILIK, İHLALLER VE USULSÜZLÜKLER; A-) 17 ARALIK SORUŞTURMALARINDAKİ HUKUKA AYKIRILIK, İHLALLER VE USULSÜZLÜKLER; 1.Soruşturma Nedenlerine Dair Tespit Edilen Hukuka Aykırılıklar, Soruşturmaların Kurgulanması; 1.1.Mali Şube'nin Takip Ettiği Rıza Sarraf Dosyası ; İstanbul Emniyeti Mali Şube Müdürlüğünce takip edilen 2012/120653 Sayılı soruşturmanın görünürde sebebini oluşturan iddialar ve nedenlerin (3) başlık altında toplandığı, bu bağlamda soruşturmanın odağındaki Rıza Sarraf liderliğindeki suç örgütünün İstanbul Kapalıçarşı'da faaliyet gösteren döviz büroları, kuyumcular ve kendisine bağlı paravan şirketler üzerinden komisyon karşılığında yurt dışına kaynağı belirsiz para taşımacılığı ile altın kaçakçılığı yaptığı ve bu faaliyetten elde ettiği suç gelirlerini akladığı yönündeki iddialara dayalı soruşturmanın temelini; emniyete yapılan ihbarlar, Kaçakçılık ve Organize Suçlarla Mücadele Daire Başkanlığınca düzenlenerek İstanbul Mali Şubeye gönderilen 03/06/2011 tarihli Happani grubu değerlendirme raporu ile Mali Suçları Araştırma Kurulu Başkanlığınca düzenlenerek soruşturmadan yaklaşık dört yıl önce Şişli (Kapatılan) Cumhuriyet Başsavcılığı eliyle İstanbul Mali Şubeye gönderilmiş olan 13/05/2008 tarihli R-61 kod numaralı MASAK raporunun oluşturduğu anlaşılmaktadır. Nitekim bu hususun, yine yukarıda ayrıntılı olarak ifade edildiği üzere, İstanbul Mali Şube Müdürü sıfatıyla adli kolluk amiri sanık ...'nın altında imzasının bulunduğu 13/09/2012 tarihli soruşturma talimat talep yazısının ekinde yer alan, sanık ... tarafından hazırlanmış 04/09/2012 tarihli ve 11 sayfalık ön araştırma raporunda, bilahare soruşturmanın operasyona dönüştürülerek delillerin toplanmasına ve şüphelilerin yakalanmasına dönük arama, elkoyma, gözaltı, ifade alma işlemlerinin ikmalinden sonra düzenlenen 20/12/2013 tarihli kolluk fezlekesinde ve Bakanlarla ilgili ayrıntılı suç eylemlerinin anlatıldığının ifade edildiği 309 sayfalık raporda da bu şekilde ifade edildiği görülmektedir. Hal böyle olmakla, bu bölüm başlığı altında soruşturmanın başlangıcını teşkil eden ve görünürde başlama sebebini oluşturan iddiaların ayrıntılı olarak incelemesini yapmak, bunların soruşturmanın başlatıldığı tarih itibariyle, soruşturma için objektif ve nesnel şartları oluşturup oluşturmadığının tespiti gerekmiştir. 1.1.1. R-61 Sayılı Masak Raporunun Değerlendirilmesi; Dosya içerisinde bulunan, (41) sayfadan oluşan ve altında Bankacılık Düzenleme ve Denetleme Kurumu (BDDK) Denetim II Daire Başkanlığında görevli Bankalar Yeminli Murakıbı M. Tahir Özsoy imzası bulunan "ATİK -İŞCEN Rumuzlu Aklama İncelemeleri Hakkındaki" R-61 Sayılı raporun MASAK raporu olarak nitelendirilmesinin sebebinin; rapor düzenleme talebinin Maliye Bakanlığı Mali Suçları Araştırma Kurulu Başkanlığından (MASAK) gelmesi ve raporun da anılan Kurula ibraz edilmesinden kaynaklı olduğu görülmektedir. Raporu hazırlayan MASAK uzmanı değil ve fakat BDDK yeminli murakıbıdır, ancak raporun düzenleme talebi MASAK'tan gelmiş, düzenlenen rapor da bu Kurula sunulmuştur. 13/05/2008 tarihli ve R-61 Sayılı MASAK raporunda adı geçen Abdurrahman İşcen ismi, 2012/120653 Sayılı soruşturmanın başlangıcında 13/09/2012 tarihli soruşturma talep yazısına ekli olarak sunulan 04/09/2012 tarihli ön araştırma raporunun son sayfasında, R-61 Sayılı rapora atfen Rıza Sarraf liderliğindeki suç örgütü yapılanmasına dahil şahıslar arasında olduğunun belirtilmesi ve nitekim soruşturma başladıktan hemen sonra 17/09/2012 tarihinde Mali Şube ve soruşturmayı yürüten C. Savcısı tarafından Rıza Sarraf suç grubuna dahil olduğu gerekçesiyle telekomünikasyon yoluyla iletişiminin denetlenmesi istenilen ve talebe binaen mahkemece hakkında iletişimin denetlenmesi tedbirine karar verilen şahıslar arasında yer alıyor olması itibariyle önem arz etmekte olup, nitekim raporun da gerek bu nedenle gerekse adı geçenle ilişkilendirilerek soruşturmaya dayanak alınması sebebiyle incelenmesi gerekmektedir. (41) sayfalık rapor incelendiğinde, raporun düzenlenmesi safahatının esasen soruşturmadan yaklaşık 10 yıl öncesine 2003 yılına dayandığı, M. Tahir Özsoy tarafından 2008 yılında inceleme yapılana değin aradan geçen zaman zarfında muhtelif denetim elemanlarınca sürdürülen incelemeler bulunduğu, bu bağlamda sürecin esasen Maliye Bakanlığı Mali Suçları Araştırma Kurulu Başkanlığının BDDK'yı muhatap 02/06/2003 tarih ve 1551 Sayılı yazısı ile başladığı, MASAK'ın söz konusu yazısında Muhammed Sadettin Atik isimli şahsın bazı faaliyetlerinin, o tarihte yürürlükte bulunan ve halen mülga nitelikteki 13/11/1996 tarihli ve 4208 Sayılı Karaparanın Aklanmasının Önlenmesine Dair Kanun kapsamında incelenmesinin istenildiği, bunun üzerine 10/06/2003 tarihinde bahse konu incelemede Bankalar Yeminli Başmurakıbı Dr. S. Yetim ile Yeminli Murakıp Haluk Tözüm'ün görevlendirildikleri, Dr. S. Yetim ve Haluk Tözüm'ün birlikte yürüttükleri ATİK rumuzlu incelemeyle ilgili olarak düzenledikleri "18/09/2003 tarih ve MASAK / R-6, 6" sayılı raporda Muhammed Sadettin Atik isimli şahıs hakkında 765 Sayılı Türk Ceza Kanununa aykırılıktan Cumhuriyet Başsavcılığına ivedi suç duyurusunda bulunulması kanaatine varıldığının ifade edildiği (hatta bu raporun 2003 yılında İngiltere'de havaalanında şüpheli para ile yakalanan Muhammed Sadettin Atik'in yargılandığı İngiltere Londra Isleworth Crown Court Mahkemesinde bu şahsın aleyhine sayılan deliller arasında yer aldığı ve ismi geçen mahkemede görülmekte olan karapara aklama davasının 15/07/2004 tarihli son celsesinde Sadettin Atik'in suçunu itiraf ederek 3 yıl 4 ay hapis cezasına çarptırıldığı ifade edilmiştir.), Öte yandan, Bank Mellat isimli İran menşeli bankanın Türkiye ... Şubesinin MASAK'a göndermiş olduğu 13/05/2004 tarihli bir yazı ile Vala Dış Tic. Ltd. Şti. ünvanlı firma çalışanı Abdurrahman İşcen adlı şahıs ile ilgili 25/03/2004 ve 02/04/2004 tarihli şüpheli işlem bildirimlerinde bulunarak, 04/12/1997 ila 02/04/2004 tarihleri arasındaki (7) yıllık dönem içerisinde bu şahsın hesabına 8.613.945 USD, 98.700 Alman Markı ve 19.970 Euro tutarında (140) adet şüpheli havale işlemi gerçekleştirildiğini ihbar etmesi üzerine MASAK'ın aynen Sadettin Atik'te olduğu gibi BDDK yeminli murakıplarından Abdurrahman İşcen isimli şahsın faaliyetlerinin de 4208 Sayılı Karaparanın Aklanmasının Önlenmesine Dair Kanun kapsamında incelenmesini istediği, vaki talep üzerine Muhammed Sadettin Atik hakkında inceleme raporu düzenleyen aynı murakıplar Dr. S. Yetim ve Haluk Tözüm tarafından bu kez "20/10/2004 tarih ve MASAK / R-6, 4 sayılı" İŞCEN rumuzlu inceleme raporunun düzenlendiği, 20/10/2004 tarihli ve R-6, 4 Sayılı raporda, İstanbul Ticaret Odası'nın resmi internet sitesinde yer alan bilgilere göre 1997 yılında kurulmuş ve Kapalıçarşı Halıcılar Caddesi No:93 Beyazıt, Eminönü / İstanbul adresinde faaliyet gösteren, ortaklarının İran uyruklu Bahram Dargahi Moghaddam (% 35 pay), Hassan Dargahi Moghaddam (% 35 pay) ve Omran Memarı Khameneh (% 30 pay) isimli şahıslar olduğu anlaşılan Vala Dış Tic. Ltd. Şti. unvanlı firmada ücretli olarak çalışan, Mayıs 2004 tarihine ait maaş bordrosunda aylık 1 milyar TL (eski para birimi ile) net ücret alan, bu itibarla aylık geliri ve yaşam standartları belli olan Abdurrahman İşcen isimli şahsın para hareketlerinin şahsın mali gücünün çok üzerinde olduğunun, gerçekten de Bank Mellat nezdinde yapılan incelemelerde adı geçen şahsın 04/12/1997 ila 02/04/2004 döneminde özellikle Çin başta olmak üzere muhtelif ülkelerdeki muhtelif şahıslar adına yüksek tutarlı havaleler gönderdiğinin, yüksek tutarlı bu işlemlerle ilgili sorular yönelten banka yetkililerine tatmin edici cevaplar veremediği ve işlemlerin ticari saikle yapıldığına dair proforma fatura veya benzeri evrakı tevsik edemediği dikkate alındığında kısıtlı bir ücretle çalışan Abdurrahman İşcen'in şahsi parası olması mümkün görülmeyen bu meblağların uluslararası boyutta bir karapara aklama organizasyonuyla ilgili olmasının muhtemel gözüktüğünün, adı geçen şahsın Türkiye çapındaki faaliyetlerinin kolluk kuvvetlerince teknik takip ve izlemeye konu edilmesinin ve yapılacak teknik takip ve izleme neticesinde olası yasa dışı hususların tespiti halinde şüpheli hesap hareketlerinin 4208 SK'nın 9. maddesi uyarınca aklama suçu kapsamında ilgili savcılık tarafından değerlendirilmesinin uygun olacağının ifade edildiği, Adı geçen yeminli murakıplar tarafından Abdurrahman İşcen hakkında düzenlenen İŞCEN rumuzlu 20/10/2004 tarihli inceleme raporunun MASAK Başkanlığına sunulmasını müteakip, MASAK tarafından hemen akabinde Şişli Cumhuriyet Başsavcılığına yazılan 12/11/2004 tarihli ve 6455 Sayılı suç duyurusu mahiyetindeki yazıda söz konusu inceleme raporuna atfen Abdurrahman İŞCEN tarafından yurt dışına yapılan çok sayıda ve yüksek tutardaki havale işlemlerinin 4208 SK ve buna istinaden çıkarılan Uygulama Yönetmeliği ile Tebliğde belirtilen şüpheli işlem kapsamında değerlendirilebileceği ifade edilerek firmanın İran uyruklu ortakları ile Abdurrahman İşcen isimli çalışanının tüm banka ve özel finans kurumları nezdindeki her türlü mevduat, altın, hazine bonosu, devlet tahvili ve Takasbank nezdindeki mali varlıkları üzerine tedbir konulmasının talep edildiği, Suç duyurusu mahiyetindeki 12/11/2004 tarihli yazı üzerine Şişli (Kapatılan) Cumhuriyet Başsavcılığının 2004/46272 soruşturma numarasına kayden soruşturma başlatıldığı ve MASAK'tan gelen tedbir talepli yazıya istinaden sulh ceza mahkemesinden adı geçen şüphelilerin mali varlıkları üzerine tedbir kararı verilmesi talebinde bulunulduğu, vaki talebe istinaden Şişli (Kapatılan) 1. Sulh Ceza Mahkemesi'nin 26/11/2004 tarih ve 2004/824 müteferrik sayılı kararı ile şahısların her türlü mevduat, altın, hazine bonosu ve devlet tahvili ile Takasbank nezdindeki hisse senetleri, hak ve alacaklarının dondurulmasına karar verildiği, bu kararın Şişli C. Başsavcılığının 14/12/2004 tarih ve 2004/46272 Haz.sayılı yazı ile MASAK Başkanlığına gönderilerek daha detaylı yapılacak bir inceleme neticesi tekrar düzenlenecek raporun yeniden Şişli C. Başsavcılığına gönderilmesinin istenildiği, Bu gelişmelerden sonra ve birkaç murakıp değişikliğini (istifa, yurt dışı görevlendirme gibi) müteakip, Devlet Bakanlığı ve Başbakan Yardımcılığı Makamının 22/10/2007 tarih ve 6345 Sayılı onayına ve BDDK Denetim II Daire Başkanlığının 24/10/2007 tarihli görevlendirme yazısına istinaden BDDK Yeminli Murakıbı M. Tahir Özsoy'dan önceki raporların da gözden geçirilmesi suretiyle yeni bir inceleme raporu hazırlaması istenildiği, bankalar yeminli murakıbı M. Tahir Özsoy tarafından düzenlenen 13/05/2008 tarih ve R-61 Sayılı "Atik -İşcen Rumuzlu Aklama İncelemeleri" konulu raporun Maliye Bakanlığı Mali Suçları Araştırma Kurulu Başkanlığına sunulmasını müteakip, MASAK tarafından 10/06/2008 tarih ve 6517 Sayılı yazı ekinde Şişli Cumhuriyet Başsavcılığının 2004/46272 Sayılı soruşturması ilgi tutulmak suretiyle yeniden Şişli Cumhuriyet Başsavcılığına gönderildiği, 13/05/2008 tarih ve R-61 Sayılı raporun sonuç ve tahlil kısmında, rapor içerisinde irdelenen banka hesaplarında şüpheli hareketler gözlenen ve aralarında Abdurrahman İşcen'in de yer aldığı sayısı 30'u aşkın gerçek ve tüzel kişinin banka hesaplarında gerçekleşen şüpheli hesap hareketlerinin 4208 SK'nın 9. maddesi ve 5237 Sayılı TCK'nın 282. maddesi uyarınca aklama suçu kapsamında ilgili savcılık tarafından takdir ve değerlendirilmesinin uygun olacağının mütalaa edildiğinin belirtildiği, 13/05/2008 tarihli ve R-61 Sayılı raporun şüpheli Abdurrahman İşcen ile ilgili soruşturma dosyasına intikali üzerine 2004/46272 numaralı soruşturma evrakına ilişkin iş ve işlemleri yürüten Şişli Cumhuriyet Savcısı S. Kunt imzasıyla 08/10/2008 tarih ve 2004/46272 Sayılı yazı ile İstanbul Mali Suçlarla Mücadele Şube Müdürlüğüne gönderildiği ve 31/10/2008 tarihinde Mali Suçlarla Mücadele Şube Müdürlüğü Suç Gelirleriyle Mücadele Büro Amirliği'nin kayıtlarına girdiği, 2008/4985 evrak sırasına kaydedilen söz konusu talimat yazısında, yazı ekindeki R-61 Sayılı raporun sonuç kısmında şüpheli para hareketlerinin varlığından bahsedilmesine nazaran, bu hareketlerin karapara aklanması mahiyetinde olup olduğununancak şüpheli işlemleri gerçekleştiren şahısların polisiye takip veya uygun görülecek diğer usullerle faaliyetlerinin izlenmesi yoluyla anlaşılacağının ifade edilmesi karşısında soruşturma konusu şüpheliler ile ilgili gerekli araştırmanın yapılarak şüpheliler tarafından karapara aklama suçunun işlenip işlenmediğinin tespiti talimatının verildiği, Ancak, 31/10/2008 tarihinde İstanbul Mali Şube Müdürlüğüne gönderilen tahkikat talimatı ile ilgili olarak 2011 yılının Mayıs ayına değin herhangi bir işlem yapılmadığı, bu tarihte yapılan işlem ve İstanbul Ticaret Odası kayıtlarından yapılan sorgulamalarda "Atik -İşcen Rumuzlu Aklama İncelemeleri" raporunun konusunu teşkil eden Vala Dış Ticaret Ltd. Şti adlı firmanın 31/01/2011 tarihi itibariyle oda kaydının iptal olduğunun ve böylelikle tasfiye edildiğinin, 02/05/2011 tarihinde mahallinde yapılan kontrolde şirketin faaliyet adresinde Saran Kuyumculuk ve Dış Ticaret Ltd. Şti. unvanlı başka bir firmanın faaliyet gösterdiğinin, 180.000-TL sermayeli söz konusu firma ortaklarının M. Happani ve Gülpembe Happani isimli şahıslar olduğunun, Abdurrahman İşcen isimli şahsın ise Vala Dış Ticaret Ltd. Şti.adlı firmanın 17/01/2005 tarihine kadar eski çalışanı/yetkilisi olduğu hususlarının tespit edildiği, Nihayet, bazı ilçe adliyelerinin birleştirilmesi uygulaması çerçevesinde Şişli Adalet Dairesinin 2011 yılının Temmuz ayında kapatılarak İstanbul Adliyesi bünyesinde birleşmesi hasebiyle Şişli (Kapatılan) Cumhuriyet Başsavcılığının 2004/46272 hazırlık sayılı soruşturma evrakının İstanbul Cumhuriyet Başsavcılığının 2004/258646 soruşturma numarasını aldığı, 31/01/2011 tarihi itibariyle oda kaydı iptal edilen eski Vala Dış Ticaret Ltd. Şti'nin İran uyruklu ortakları Bahram Dargahi Moghaddam, Hassan Dargahi Moghaddam ve Omran Memarı Khameneh ile firma yetkilisi/çalışanı Abdurrahman İşcen'in şüphelileri olduğu söz konusu soruşturma evrakı ile ilgili olarak ise 11/04/2017 ... ve 2004/258646 soruşturma, 2017/25783 Sayılı karar ile kovuşturmaya yer olmadığına dair karar verildiği, bu karar ile ilgili yapılan incelemede, yapılan soruşturma neticesinde ismi geçen şüphelilerin TCK'nın 282. maddesinde belirtildiği şekliyle 1 yıl veya daha fazla hapis cezasını gerektiren bir suçtan kaynaklı malvarlığı değerini edinip iktisap ettiklerine ve aynı şekilde atılı suçun suç işlemek için teşkil edilmiş bir örgütün faaliyetleri çerçevesinde işlendiğine dair herhangi bir delil elde edilemediği, mevcut haliyle atılı suçun TCK'nın 66/1-e maddesi uyarınca 8 yıllık genel zamanaşımı süresine tabi olduğu, zamanaşımını kesen herhangi bir neden bulunmadığı, son eylem tarihine (son eylem tarihinin tespitinde son şüpheli işlem bildiriminin yapıldığı 02/04/2004 tarihinin esas alındığı anlaşılmaktadır) nazaran atılı suçun 02/04/2012 tarihinde zamanaşımına uğradığı gerekçeleriyle takipsizlik kararı verildiği, 11/04/2017 tarihli takipsizlik kararının itiraz vaki olmaksızın kesinleştiği ve soruşturmanın bu şekilde kapandığı anlaşılmıştır. Yukarıda izah olunan hususlardan anlaşılacağı ve 2012/120653 Sayılı soruşturma neticesinde verilen 16/10/2014 tarihli ve 2014/69582 Sayılı kovuşturmaya yer olmadığına dair kararın 48. sayfasında da işaret edildiği üzere, soruşturmanın başlangıcında dayanak olarak alınan, bankalar yeminli murakıbı M. Tahir Özsoy tarafından düzenlenerek MASAK'a sunulan ve oradan da ilgisi gereği Şişli (Kapatılan) Cumhuriyet Başsavcılığının 2004/46272 Sayılı soruşturma evrakına, bilahare Şişli C. Başsavcılığının kapatılarak dosyalarının İstanbul C. Başsavcılığına devredilmesi nedeniyle de İstanbul C. Başsavcılığının takipsizlikle neticelenen 2004/258646 Sayılı soruşturma evrakı içerisine giren 13/05/2008 tarihli R-61 Sayılı MASAK raporunun 2012/120653 Sayılı soruşturmanın şüphelileriyle hiçbir ilgisi yoktur. Söz konusu soruşturmanın Rıza Sarraf veya diğer şüphelilerle ilişkilendirilmesi olanaklı değildir. Her ne kadar, sanıklar savunmalarında R-61 Sayılı raporun, 18/07/2012 tarihli isimsiz faks ihbarında belirtilen kişiler ve hususiyetle bu ihbarda ismi zikredilen Abdurrahman İşcen ismi yönünden soruşturma başlangıcında değerlendirmeye alındığını, Abdurrahman İşcen'in doğrudan Rıza Sarraf ile bağlantısı bulunmamakla birlikte Sarraf'ın liderliğindeki suç örgütü yapılanması içerisinde yer alan Happani grubu ile bağlantılı olduğunu, Abdurrahman İşcen'in yetkilisi olduğu ve çalıştığı Vala Dış Ticaret Ltd.Şti unvanlı firmanın faaliyet gösterdiği Kapalıçarşı Halıcılar Caddesi No:93 Beyazıt, Eminönü / İstanbul adresinde 2011 yılından sonra faaliyet gösteren Saran Kuyumculuk ve Dış Ticaret Ltd. Şti. unvanlı şirket ortaklarının M. Happani ve Gülpembe Happani isimli şahıslar olduğunu, Abdurrahman İşcen'in bu şirkette de yetkili olup Happaniler ile bu nedenle bağlantılı olduğunu belirtmişlerse de, bu savunmaların maddi gerçekle örtüşmediği, zira Abdurrahman İşcen'in 31/01/2011 tarihi itibariyle ticaret odası kaydı iptal edilerek tasfiye edilen Vala Dış Ticaret Ltd. Şti. adlı firmada ancak 17/01/2005 tarihine kadar çalıştığı hususunun bizzat Mali Şube yetkilileri tarafından 31/10/2008 tarihinde Şişli C. Başsavcılığı tarafından kendilerine gönderilen tahkikat yapılması konulu talimat yazısına istinaden 02/05/2011 tarihinde mahallinde tespit edildiği, Abdurrahman İşcen'in bu şirketten ayrıldıktan sonra aynı adreste faaliyet göstermeye başlayan Saran Kuyumculuk firmasıyla veya bu şirketin ortakları gözüken soy adı Happani olan şahıslarla veyahut Happani'lerin içinde olduğu iddia edilen Rıza Sarraf suç örgütü ile bağlantısının varlığını ortaya koyan -18/07/2012 tarihli kurgulanmış ihbar dışında-somut herhangi bir bilgi, belge, kayıt bulunmadığı anlaşılmıştır. Sonuç İtibariyle; 13/05/2008 tarihli R-61 Sayılı MASAK raporunun gerçekte soruşturma şüphelileriyle hiçbir bağı ve ilgisi olmadığı halde FETÖ/PDY üyesi adli kolluk görevlisi sanıklarca bilinçli ve kasıtlı olarak 18/07/2012 tarihli ihbarda ismi geçen Abdurrahman İşcen ismi üzerinden 2012/120653 numaralı soruşturmayla, soruşturma şüphelileriyle ve hususiyetle de suç örgütü lideri olduğu iddia edilen Rıza Sarraf ile ilişkilendirilmeye, böylelikle rapor ile soruşturma ve şüpheliler arasında bir bağ kurulmaya ve aleyhte delil yaratılmaya çalışıldığı anlaşılmıştır. Bu durumun altında yatan gerçek sebebin ise; soruşturma başlatılması için isimsiz ihbarlar dışında sanki başka delillerin de mevcut olduğu, ihbarların MASAK raporu gibi resmi kurum / kuruluşlarca düzenlenmiş somut bilgi, belge ve kanıtlarla desteklendiği yönünde bir izlenim yaratmaya dönük, bir başka deyişle örgütsel yapı dışındaki üçüncü kişilerin ilk bakışta bu yönde bir algı edinmelerini sağlamaya yönelik aleyhte delil oluşturma çabası ve faaliyetinin bir ürünü olduğu, böylelikle teknik ve fiziki takip taleplerini değerlendiren mahkemeler nezdinde ihbarlar dışında resmi kurumlarca düzenlenmiş raporların da mevcut olduğu, emniyetin sadece isimsiz ihbarlarla hareket etmediği, ihbara konu iddiaların boş ve temelsiz olmayıp aksine dolu olduğu, teknik ve fiziki takip taleplerinin belli bir temele dayalı olduğu şeklinde bir algı yaratılmaya çalışılarak soruşturmanın hemen başlangıcında başvurulan CMK 135 kararının gerekçesinin ve altyapısının oluşturulduğu, sonuç olarak raporun soruşturmanın başlangıcında deyim yerindeyse adeta bir dolgu malzemesi olarak kullanıldığı, raporun soruşturmayla ilişkilendirilebilmesi için Abdurrahman İşcen'in adının 18/07/2012 tarihli kurgulanmış ihbarda bilinçli olarak zikredildiği anlaşılmıştır. Nitekim soruşturmanın başında örgütsel yapı içerisinde gösterilen Abdurrahman İşcen hakkındaki iletişimin denetlenmesi tedbirinin sadece bir kez (3) ay süreyle uzatılmasının talep edilmiş oluşu, bunun devamında operasyona değin yaklaşık bir yıllık süreçte bir daha uzatma talebinde bulunulmamış olması, ayrıca adı geçenin ilk başta Rıza Sarraf suç örgütü yapılanması içerisinde olduğunun iddia edilmesine karşın fezlekede suç örgütü yapılanması içerisinde gösterilmeyişi, fezlekede herhangi bir suç görüşmesine dair iletişim tespit tutanağına yer verilmemesi ve 17 Aralık operasyonunda hakkında herhangi bir arama, elkoyma, yakalama, gözaltı ve tutuklama gibi koruma tedbirlerine başvurulmamış olması hususlarının da söz konusu soruşturmadaki usulsüzlükleri teyit edici mahiyette somut olgular olduğu değerlendirilmiştir. 1.1.2. Happani Grubu Raporunun Değerlendirilmesi; Yukarıda soruşturmanın görünürdeki sebebini oluşturan iddiaların izah edildiği bölümde de açıklandığı üzere, (56) sayfadan oluşan 03/06/2011 tarihli "Happani grubu değerlendirme raporu"nun Emniyet Genel Müdürlüğü Kaçakçılık ve Organize Suçlarla Mücadele (KOM) Daire Başkanlığı Mali Suçlar ve Suç Gelirleriyle Mücadele Şube Müdürlüğü Suç Gelirlerini Araştırma Büro Amirliğince aynı tarihte dijital ortamda (EBYS veya KOMBS üzerinden) İstanbul Mali Suçlarla Mücadele Şube Müdürlüğüne gönderildiği, bilahare yine İstanbul Mali Suçlarla Mücadele Şube Müdürlüğüne yazılan ve üzerinde beşli paraf blokunun yer aldığı; Büro Amir Yardımcısı sanık ... Yardım, Büro Amiri sanık Seyfullah Bucak, Şb. Md. Yrd. sanık M. M. Y., Şb. Md. firari sanık ... Çalışkan, Daire Bşk. Yrd. sanık O. Balcı tarafından paraflanmış, Daire Başkanı sanık ... Yeşilkaya tarafından imzalanmış 06/06/2011 tarihli ve 298907 Sayılı yazıda söz konusu raporun daha önce dijital ortamda Şube Müdürlüğü ilgili personeline gönderildiği belirtilerek raporda yer alan ilgili şahıslar / suç organizasyonlarına yönelik gerekli çalışmaların yürütülmesi ve gelişmelerden Daire Başkanlığına bilgi verilmesinin istenildiği anlaşılmaktadır. Happani grubu değerlendirme raporu incelendiğinde raporun Mali Suçları Araştırma Kurulu Başkanlığından gelen bilgilere ve buna istinaden yapılan arşiv çalışmalarına istinaden düzenlendiği, bu meyanda MASAK'tan gelen bilgilerin emniyete bildirilmesi ve bilgi / veri paylaşımı uygulamasının kurumlar arası işleyişe dayalı olduğu görülmektedir. Happani grubu değerlendirme raporunun Kaçakçılık ve Organize Suçlarla Mücadele Daire Başkanlığınca neye istinaden ve hangi gerekçeyle düzenlendiği, bu raporun FETÖ/PDY'nin yargı ve emniyetteki uzantıları eliyle hayata geçirilen kurgusal nitelikli soruşturma sürecinin bir parçası olup olmadığı ve çıkış noktasının daha iyi anlaşılabilmesi için raporun hazırlanma sürecinin evveliyatının izah edilmesi gerekmektedir. Bu hususta, bir kısım sanıklar hakkında disiplin soruşturması yürüten polis başmüfettişi K. Aydoğan tarafından sorulan sorulara İçişleri Bakanlığı Emniyet Genel Müdürlüğünce verilen 01/09/2015 tarihli ve 560001 Sayılı (6) sayfadan oluşan cevabi yazı içeriği ile MASAK ve KOM Daire Başkanlıkları arasında yapılan karşılıklı yazışmalar, söz konusu raporun neye istinaden, hangi gerekçeyle ve hangi süreçte düzenlendiği konusunda hasıl olan şüpheleri bir miktar giderebilecek mahiyettedir. Buna göre; 01/09/2015 tarihli cevabi yazı ve karşılıklı yazışma içeriklerinden Maliye Bakanlığı Mali Suçları Araştırma Kurulu Başkanlığı ile Emniyet Kaçakçılık ve Organize Suçlarla Mücadele Daire Başkanlığı arasında MASAK'a intikal eden şüpheli para hareketlerine dair polisiye çalışmalarda faydalı olabilecek verilerin / bilgilerin KOM Başkanlığına bildirilmesi ve ayrıca her iki kurum yetkilileri tarafından zaman zaman ortak çalışma grupları teşkil edilerek aklama suçlarının takibi konusunda müşterek faaliyetler yürütülmesine dair bilgi / veri paylaşımı amaçlı protokoller imzalandığı, hatta MASAK ile KOM Başkanlığı arasında 2010-2014 yılları arasında 27 ayrı soruşturma kapsamında işbirliği ve yazışma yapıldığı, bu işbirliğinin tamamına yakınında adli kovuşturma gerçekleştiğinin belirtildiği anlaşılmaktadır. Nitekim, 01/09/2015 tarihli söz konusu cevabi yazıda MASAK ile KOM Daire Başkanlıkları arasında bilgi paylaşımına esas olmak üzere daha önce 17/04/2006 tarihinde bir protokol imzalandığı, Mali Suçları Araştırma Kurulu Başkanlığı ile KOM Daire Başkanlığı arasında bilgi paylaşımına ilişkin en son akdedilen protokolün 11/02/2011 tarihli protokol olduğu, 11/02/2011 tarihli protokolün 3. maddesinde, bahse konu protokolün, 5549 Sayılı Suç Gelirlerinin Aklanmasının Önlenmesi Hakkında Kanunun 19. maddesiyle 2559 <BR>Sayılı <BR>Polis <BR>Vazife <BR>ve <BR>Salahiyetleri <BR>Kanununun2, 6 ve Ek 7. maddelerine dayanılarak hazırlanmış olduğunun ifade edildiğinin belirtildiği, bu bağlamda suç gelirlerinin tespiti, takibi ve aklanmasının önlenmesine yönelik bilgi paylaşımı ve karşılıklı işbirliği ile ortak faaliyet yürütülmesine dair akdedilen protokollerin hukuki dayanağının bahse konu kanun hükümleri olduğu, Ayrıca yine 01/09/2015 tarihli yazıdan anlaşıldığına göre, 25/05/2009 tarihli Kaçakçılık ve Organize Suçlarla Mücadele Daire Başkanlığı ... ve İl Teşkilatı Kuruluş, Görev ve Çalışma Yönetmeliğinin ... biriminde yer alan ekonomik suçlar, sahtecilik, yolsuzlukla mücadele, aklama suçları ve suç gelirlerini araştırma büro amirliklerinin görevlerine ilişkin düzenleme getiren 37. maddesinin 1. fıkrasının (b) bendinin "mücadelesiyle görevli olduğu suçlarla ilgili olarak; istihbari bilgi toplamak, değerlendirmek, suçun men ve takibi amacıyla gerekli tedbirleri almak, gerektiğinde ulusal veya uluslararası operasyonlara dönüştürmek, il birimlerince bu konularda gerçekleştirilen operasyonel çalışmalara destek vermek ve gerekli yönlendirmeyi yaparak koordinasyonu sağlamak" hükmünü amir olduğu, bu kapsamda ... biriminde yer alan bürolarca Daire Başkanlığı arşiv kayıtlarından ve açık kaynaklardan araştırma yapılarak o ilde ikamet eden kişiler veya faaliyet gösteren şirketler hakkında derlenen bilgilere istinaden taşra teşkilatında yer alan ilgili il birimlerine değerlendirme raporları gönderilmesi uygulamasının dayanağını yönetmelik hükmünden alan rutin bir uygulama olduğu, Netice itibariyle, Maliye Bakanlığı Mali Suçları Araştırma Kurulu (MASAK) Başkanlığı ile Emniyet Genel Müdürlüğü Kaçakçılık ve Organize Suçlarla Mücadele (KOM) Daire Başkanlığı arasında 5549 Sayılı Suç Gelirlerinin Aklanmasının Önlenmesi Hakkında Kanun hükümleri kapsamında suç gelirlerinin tespiti, takibi ve aklanmasının önlenmesine yönelik olarak ortak çalışma grupları oluşturmak suretiyle yürütülecek çalışma faaliyetlerinin usul ve esaslarının belirlenmesi amacıyla bilgi/veri paylaşımına yönelik olarak daha önce de akdedilen protokoller bulunduğu, raporun hazırlanmasından önce imzalanmış ve yürürlükte olan en son tarihli protokolün 11/02/2011 tarihli protokol olduğu, bu protokolün, Mali Suçları Araştırma Kurulu Başkanlığına bildirilen şüpheli para hareketlerine ilişkin yapılması muhtemel polisiye takip ve çalışmalara esas bilgi/veri paylaşımı ve karşılıklı işbirliğini öngördüğü, bir diğer deyişle MASAK'ın başka kurumlardan kendisine intikal eden polisiye takibe esas bilgi / verilerin Emniyet Genel Müdürlüğü KOM Daire Başkanlığı ile paylaşılmasına yönelik olduğu, 03/06/2011 tarihli Happani grubu değerlendirme raporunun hazırlanma sürecinin de MASAK'tan gelen bilgilere istinaden başladığı, dayanağını yönetmelikten alan rutin uygulama doğrultusunda MASAK'tan intikal eden bilgi/veriler doğrultusunda açık kaynaklardan ve arşiv bilgilerinden de istifade eden Emniyet Genel Müdürlüğü KOM Daire Başkanlığı Mali Suçlar ve Suç Gelirleriyle Mücadele Şube Müdürlüğü Suç Gelirlerini Araştırma Büro Amirliğinin 03/06/2011 tarihli raporu derleyip hazırlayarak adli birim konumundaki İstanbul Mali Şube Müdürlüğüne gönderdiği anlaşılmaktadır. Somut olayda raporun hazırlanma sürecini neyin tetiklediği meselesine gelince; 03/06/2011 tarihli raporun konusu bölümünde de açıklandığı üzere, MASAK'tan gelen bilgiler ve raporun hazırlanma sürecinin 21/12/2010 tarihli ulusal basında, Rusya'nın başkenti Moskova şehrinin Vnoukovo Havalimanındaki gümrük görevlilerinin kontrolleri esnasında, İstanbul'dan Rusya'ya giden, üçü Azeri ve biri İranlı olmak üzere toplam dört kişinin bavul ve sırt çantalarında 14,5 milyon USD ile 4 milyon Euro ele geçirildiği ve şahısların gözaltına alındığı haberinin yer almasıyla başladığı kanaati uyanmaktadır. Nitekim, Emniyet Genel Müdürlüğü Kaçakçılık ve Organize Suçlarla Mücadele Daire Başkanlığınca İnterpol Europol Sirene Dairesi Başkanlığına yazılan 23/12/2010 tarihli 578601 Sayılı yazı ile, 21/12/2010 tarihinde ulusal basında çıkan İstanbul'dan Moskova'ya giden uçak yolcularının bavul ve sırt çantalarında yüklü miktarda döviz ele geçirilmesi olayı ile ilgili haberler nedeniyle Rus İnterpol birimiyle temasa geçilerek söz konusu şahısların açık kimlik bilgileri, tespit edilebilen ülkemiz bağlantıları (Türkiye'de bulundukları süre zarfında irtibata geçtikleri kişiler / telefon numaraları vb.) ve ele geçirilen paranın kaynağı ile ilgili açıklamalarına ilişkin bilgilerin temini ile gönderilmesinin istenildiği, bu yazı üzerine Türk İnterpolü tarafından Rus İnterpolüne yazılan 05/01/2011 tarihli yazı ile söz konusu bilgilerin talep edildiği, Rus İnterpol biriminin buna mukabil 05/03/2011 tarihli yazısı ile şahısların kimlik bilgilerini bildirdiği, gelen cevabi yazının da Emniyet İnterpol Daire Başkanlığı tarafından 16/03/2011 tarihli ve 8969 Sayılı yazı ile KOM Daire Başkanlığına bildirildiği, söz konusu yazıda 16/12/2010 tarihinde İstanbul'dan Moskova'ya havayoluyla ve üzerlerinde gümrüğe bildirilmemiş yüklü miktarda nakit para ile giden Azeri vatandaşları Vagif Badalov, Ramin Ismailov ve Gusein Ismailov ile İran uyruklu Mohammedsadig Rastgarshıshegarhanekh isimli şahıslar hakkında Rus gümrük yetkilileri tarafından kaçakçılık şüphesiyle Rusya Ceza Kanununun 188. maddesine göre işlem yapıldığı, soruşturmanın devam ettiğinin belirtildiği görülmüştür. Emniyet Genel Müdürlüğü birimleri, Gümrük ve Ticaret Bakanlığı Gümrük Muhafaza Genel Müdürlüğü ile Rusya federal gümrük servisi ve emniyet birimleri arasında yapılan yazışmalar, ulusal basında konuyla ilgili çıkan bu haberlerden sonra Mali Suçları Araştırma Kurulu Başkanlığına intikal eden Türkiye'den başka ülkelere kaynağı belli olmayan nakit paraların çıkışına aracılık eden (ayaklı borsacı olarak tabir edilen) 14 kişilik kurye listesinin bilgi paylaşımına yönelik yukarıda detayları açıklanan protokol çerçevesinde MASAK tarafından ilk olarak 22/03/2011 tarihinde Emniyet Genel Müdürlüğü Kaçakçılık ve Organize Suçlarla Mücadele Dairesi Başkanlığına yazılan B.07.0.MSK.0.12-663.08-4540 Sayılı "bilgi gönderme ve bilgi talebi" konulu yazıyla ve bilahare 19/04/2011 tarih ve B.07.0.MSK.0.12-663.08-6049 Sayılı "bilgi gönderme ve bilgi talebi" konulu yazı ile bildirilerek, yürütülecek çalışmalar sırasında elde edilmesi muhtemel bilgilerin de Mali Suçları Araştırma Kurulu Başkanlığına gönderilmesinin istenildiği, Daire Başkanı Ö. Keskin imzalı 19/04/2011 tarihli Mali Suçları Araştırma Kurulu Başkanlığı yazısının Kaçakçılık ve Organize Suçlarla Mücadele Daire Başkanlığına ulaşmasıyla 21/04/2011 tarihi itibariyle Daire Başkanlığının Mali Suçlar ve Suç Gelirleriyle Mücadele Şube Müdürlüğü evrak kaydına girdiği ve 99971 sayısını alarak gereğinin ifası için sanıklardan Seyfullah Bucak'ın büro amirliği görevini yürüttüğü Suç Gelirlerini Araştırma Büro Amirliğine havalesinin yapıldığı, 03/06/2011 tarihli Happani grubu değerlendirme raporunun yukarıda açıklanan 25/05/2009 tarihli KOM Daire Başkanlığı kuruluş, görev ve çalışma yönetmeliğinin ... şube müdürlüğü ve bürolarına verdiği görev ve yetkiye istinaden bu büro amirliğinde görevli polis memuru firari sanık H. A. ve komiser yardımcısı rütbesinde büro amir yardımlığı görevini yürüten sanık ... Yardım (mali hukuk açısından değerlendirme ve sonuç bölümünün) tarafından müştereken hazırlandığı anlaşılmıştır. Emniyet Genel Müdürlüğü Kaçakçılık ve Organize Suçlarla Mücadele Dairesi Başkanlığınca hazırlanarak dijital ortamda EBYS veya KOM Bilgi Sistemi üzerinden 03/06/2011 tarihinde İstanbul Emniyeti Mali Şube Müdürlüğüne gönderilen 56 sayfalık Happani grubu değerlendirme raporunun hazırlanma sürecinin yukarıda izah edilen minvalde geliştiği, ayrıca 21/12/2010 tarihli haberlerden ayrı olarak MASAK yazısının gönderildiği zamana yakın bir tarihte yine 15/04/2011 tarihli ulusal basında çıkan haberlerde "150 milyon doları bavulla kaçırdılar" başlığı altında, Moskova Vnoukovo Havalimanındaki 16/12/2010 tarihli yakalamadan hareketle bu olaya karışan şahıslarla birlikte Rusya federal gümrük servisinin başlattığı çalışmalar neticesinde isimleri bildirilen 14 kuryenin Dubai'den gelen ve Azeri iş adamlarına ait olduğu iddia edilen 40 milyon dolar ve 10 milyon Euro tutarındaki parayı 37 seferde valizlerle Rusya'ya taşıdıklarına, sanatçı E. Gündeş'in Azeri uyruklu eşi Reza Zarrab'ın şoförü olan Turgut Happani isimli şahsın da 14 kişilik kurye listesinde bulunduğuna dair iddiaların yer alması üzerine artık gelinen noktada Türkiye'den yurt dışına kaynağı belirsiz para transferi gerçekleştiren gerçek ve tüzel kişilerle ilgili çeşitli kurumlardan intikal eden ve arşivde yer alan bilgilerin anlamlı bir şekilde birleştirilerek analize tabi tutulması ihtiyacının hasıl olduğundan bahisle 03/06/2011 tarihli "değerlendirme raporunun" hazırlandığı ve bu amaç doğrultusunda hazırlandığı belirtilen raporda Durak Döviz firması ile ortakları Turgut Happani, A. Happani, Serdal Happani, Şenel Happani ve Rıza Sarraf isimli şahısların kimlik ve adres bilgileri, yasa dışı faaliyetlerine ilişkin bilgiler, vergi mükellefiyet, malvarlığı ve yurt dışına giriş -çıkışa dair bilgilerinin ayrıntılı olarak mercek altına alındığı anlaşılmıştır. Raporun 30. sayfasında, MASAK'ın daha önce gönderdiği 19/04/2011 tarihli yazı ile kurye olduklarını belirtmiş olduğu (14) kişiyle ile birlikte hareket eden şahısları tespit edebilmek için bu şahısların yurda giriş -çıkış kayıtlarının incelendiği belirtilerek, bu incelemenin POLNET bilgi sistemi üzerindeki "tahdit ve hudut kapıları yolcu projesi veri tabanı" üzerinden soyadına göre süzme analiz yöntemi sayesinde yapılan sorgulama ile gerçekleştirildiği, yapılan sorgulama neticesinde aralarında Rıza Sarraf ile şirket ortaklıkları bulunan Happani soy isimli bir kısım şahısların da bulunduğu (41) kişiyle birlikte toplam (55) kişinin (isimleri raporun 49-50. sayfalarında gösterilen) birlikte hareket ediyor ve kısa süreli yurt dışına giriş çıkış yapıyor olmaları, banka hesaplarında şüpheli işlemlerin varlığı, basında yer alan haberler ve haklarında yapılan ihbarlara nazaran beraberlerinde yüksek miktarda nakit parayı yurt dışına çıkardıkları ve bu itibarla komisyon karşılığı para taşıma / transfer sisteminde kuryelik yaptıkları sonucuna ulaşıldığının belirtildiği, Raporun sonuç ve değerlendirme kısmında, rapora konu edilen bu para taşımacılığının kambiyo (1567 Sayılı Türk Parasının Kıymetini Koruma Hakkındaki Kanun ve 32 Sayılı Karar) ve suç gelirlerinin aklanmasının önlenmesi ile ilgili mevzuat kapsamındaki karşılığına değinildiği ve nihayet bu para taşımacılığının hangi amaçla yapılıyor olabileceğine dair ihtimal ve değerlendirmelere yer verildiği, bu bağlamda raporda isimlerine yer verilen kurye şahısların dahil oldukları organizasyonun, MASAK'tan gelen istihbari bilgiler doğrultusunda İran bağlantılı ticari işlemler kaynaklı paraların giriş çıkışına aracılık ediyor olabileceği, Yurt dışında kazanılan ancak legal / illegal kaynağı bilinmeyen paraların Rusya'ya ulaştırılması için Dubai'den Türkiye'ye sokuluyor olabileceği, Bu kişilerce ya da üçüncü kişilerce işlenmiş suçlardan elde edilen gelirin izini kaybettirebilmek için ülke dışına çıkartılıyor ve bu kapsamda 5237 Sayılı Türk Ceza Kanununun 282. maddesinde düzenlenen "suçtan kaynaklı malvarlığı değerlerini aklama" suçunun işleniyor olabileceği, Bu paraların Türkiye'de veya başka bir ülkede kayıt dışı ticaret kapsamında kazanılmış olabileceği ve bu şekilde vergi incelemesine tabi tutulmaması amacıyla ülkemizden çıkartılıyor olabileceği ihtimallerinin değerlendirildiği, Konusu itibariyle özellikle İstanbul / Kapalıçarşı merkezli döviz büroları ve kuyumcularla bağlantılı şahıslar üzerinden gerçekleştirilen yurt dışına kaynağı belirsiz şüpheli para transferleri ile bunun hukuki sonuçlarını değerlendiren "Happani Grubu Analiz ve Değerlendirme Raporu"nun son paragrafında, yapılması öngörülen işlemler başlığı altında Cumhuriyet Başsavcılığı ile irtibata geçilerek yurt dışına nakit olarak çıkartılan paraların kaynağının tespitine yönelik çalışmaların / adli sürecin başlatılması ile ilgili soruşturma izni alınması gerektiği bir başka deyişle adli soruşturma sürecinin başlatılması görüş ve kanaatinin ifade edildiği görülmektedir. Öte yandan, raporun 03/06/2011 tarihinde dijital olarak ve bilahare 06/06/2011 tarih ve 298907 Komes sayılı yazı ekinde gönderilmiş olduğu İstanbul Mali Suçlarla Mücadele Şube Müdürlüğü Suç Gelirleriyle Mücadele Büro Amirliğinde görevli 332517 sicil sayılı polis memuru sanık ... tarafından genel olarak incelemesi yapılarak konu ile ilgili birim amirine bilgi verilmek suretiyle gerekli çalışmalara başlanıldığına dair 09/06/2011 tarihli bir tutanak düzenlendiği, tutanağın altının adı geçen sanık ile birlikte Suç Gelirleriyle Mücadele Büro Amiri sıfatıyla sanık ... tarafından imzalandığı, her ne kadar tutanakta birim amirine bilgi verilerek gerekli çalışmalara başlanıldığı belirtilmiş ise de, raporun, 2012/120653 numaralı soruşturmayı yürüten İstanbul Mali Şubeye ulaştığı ve incelendiğinin tutanağa bağlandığı Haziran 2011 tarihinden soruşturmanın başladığı Eylül 2012 tarihine değin aradan geçen 15 aylık süre zarfında herhangi bir çalışma yapılmadığı, raporun sonuç ve değerlendirme kısmında yapılması öngörülen işlemler başlığı altındaki bölümde ifade edilen Cumhuriyet Başsavcılığı ile irtibata geçilerek paraların kaynağının tespitine yönelik adli soruşturma başlatılması yönünde herhangi bir çalışmaya tevessül edilmediği anlaşılmaktadır. Kuşkusuz ki, Emniyet Genel Müdürlüğü Kaçakçılık ve Organize Suçlarla Mücadele Daire Başkanlığı ile bir il KOM birimi niteliğindeki İstanbul İl Emniyeti Mali Suçlarla Mücadele Şube Müdürlüğü arasında resmi olarak hiyerarşik bir ilişki bulunmamakta ve Ankara'daki Daire Başkanlığından gelen değerlendirme raporu doğrultusunda mutlak surette adli soruşturmaya başlanılması gereğine işaret eden hukuki bir zorunluluk bulunmamakta ise de, Ankara'daki KOM Daire Başkanlığının Türkiye çapındaki il KOM birimleri üzerinde mevcut olan "operasyonel çalışmalara destek vermek ve gerekli yönlendirmeyi yaparak koordinasyonu sağlamak" yetkisine nazaran raporda isimleri belirtilen kişilerle alakalı şüpheli para hareketleri ve taşımacılığının kaynağına dair bir soruşturma başlatılmasına yönelik önerisinin Haziran 2011 tarihi itibariyle İstanbul Mali Şube yetkililerince dikkate alınmadığı gibi, çalışmalara başlanıldığına dair bir tutanak düzenlendiği halde bunun aksine aradan geçen uzun zaman zarfında bu yönde bir irade sergilenmediği, çalışmalara başlanıldığına dair 09/06/2011 tarihli tutanağın sadece formalite ve göstermelikten ibaret olduğu görülmektedir. Yukarıda izah edilen 01/09/2015 tarihli Emniyet Genel Müdürülüğü yazısında, başmüfettiş tarafından sorulan bir başka soruya cevaben, Emniyet Genel Müdürlüğü Kaçakçılık ve Organize Suçlarla Mücadele Daire Başkanlığınca 2010 -2014 yılları itibariyle yolsuzluk suçları ile mücadele kapsamında (33) adet, sahtecilik suçları ile mücadele kapsamında (38) adet, ekonomik suçlarla mücadele kapsamında (80) adet olmak üzere toplam (151) adet değerlendirme raporu yazılarak aidiyetleri gereği toplam (37) ayrı il birimine gönderildiğinin, 2010-2014 yılları itibariyle İstanbul'a yazılan (34) değerlendirme raporundan (6) tanesinin operasyona dönüştürüldüğünün belirtildiği görülmektedir. Kaçakçılık ve Organize Suçlarla Mücadele Daire Başkanlığınca, soy adı Anıl olan şahıslara ait paravan şirketler üzerinden Kuzey Irak'taki firmalar ile ticari faaliyette bulunan bazı Türk firmalarının bu ticaretten elde ettikleri nakit paraların gümrüğe beyan edilerek komisyon karşılığında Türkiye taşınması şeklindeki benzer iddialar nedeniyle Anıl grubu değerlendirme raporu adıyla düzenlenen değerlendirme raporunun 20/10/2011 tarihli yazıyla Şırnak İl Emniyet Müdürlüğü Kaçakçılık ve Organize Suçlarla Mücadele Şube Müdürlüğü Cizre KOM Grup Amirliğine intikal ettirildiği olay, bu konuda verilebilecek en yakın örneklerden biri olarak karşımıza çıkmaktadır. Anıl grubu ile alakalı olarak MASAK tarafından veri paylaşımına yönelik protokol çerçevesinde 22/03/2011 tarihinde KOM Daire Başkanlığına intikal ettirilen bilgi / verilere istinaden yapılan arşiv araştırması ve analiz çalışması sonucu Daire Başkanlığınca düzenlenen değerlendirme raporunun 20/10/2011 tarihinde Şırnak İl Emniyet Müdürlüğüne gönderildiği, KOM Daire Başkanlığının Anıl grubu ile ilgili değerlendirme raporunda ismi geçen Cizre ilçesi Şah Mahallesi Nusaybin Caddesi No:85/C sayılı adreste faaliyet gösteren Arıhan Ticaret unvanlı firma sahipleri olan İdris Anıl ve Ö. Anıl isimli şahısların "Kuzey Irak'ta faaliyet gösteren firmalar ile ticaret yapan Türk firmalarının ticaretten elde ettikleri nakit paralarını gümrüğe beyan ederek komisyon karşılığında Türkiye'ye getirdikleri, gerçekleştirilen para transferlerinin ticari faaliyete ilişkin olduğuna dair tespitler olmakla birlikte, söz konusu para transferlerini gerçekleştiren şahısların ve transfer yaptıkları şahıslardan bazılarının KİHBİ kayıtlarının olmasından dolayı, kayıt dışı ya da suç gelirinin de yapılan transferler arasında olabileceği şüphesinin hasıl olması nedeniyle gümrüğe beyan edilerek yasal bir görünüm kazanan paraların esasen suç işlenmesi neticesinde elde edilen para niteliğinde olup Arıhan Ticaret unvanlı işyerinin de sadece kamuflaj amaçlı faaliyet gösterdiği" iddialarıyla suçtan kaynaklanan malvarlığı değerlerini aklama suçundan İdris Anıl, Ö. Anıl ve kurye oldukları iddia edilen Şaban Işıktaş, M. Boyacı, A. Işıktaş ve Fuat Emek isimli şahıslar hakkında Cizre Cumhuriyet Başsavcılığınca 18/01/2012 tarihinde 2012/124 Sayılı soruşturmaya kayden adli tahkikata başlanıldığı, hatta yürütülen soruşturma neticesi düzenlenen 24/05/2013 tarihli kolluk fezlekesi içeriğinden 18/01/2012 tarihinde başlayan ve 15/01/2013 tarihine değin devam eden şüphelilere yönelik teknik takip çalışmaları ile 23/05/2013 tarihine değin süren soruşturma sürecinde şüpheliler hakkında TCK kapsamında herhangi bir cezai işlemi gerektirecek suç unsuru elde edilemediği ve yalnızca ülkeye giriş -çıkışlarında yanlarında bulundurdukları paralarla ilgili idari ceza uygulandığı anlaşılmıştır. Verilen benzer nitelikteki bu örnekten de anlaşılacağı üzere Kaçakçılık ve Organize Suçlarla Mücadele Daire Başkanlığınca değerlendirme raporuna konu edilen ve şüpheli para hareketleri / transferleri olduğu belirtilen Anıl grubu adlı başka bir grup ile ilgili araştırma sonuçlarının Şırnak İl Emniyet Müdürlüğü Kaçakçılık ve Organize Suçlarla Mücadele Şube Müdürlüğüne bildirilmesinden kısa bir süre sonra, dava konusu somut olaydaki Happani grubu değerlendirme raporundan farklı olarak adli boyut kazandığı ve soruşturmaya konu edildiği görülmektedir. Değerlendirme raporunun muhatabı olan İstanbul Mali Şube Müdürlüğünce 2011 yılında rapora adli boyut kazandırılmasına yönelik bir çalışma yapılmamasının nedeni hususunda sanıklardan F. Yardım'ın ifade ve savunmalarının aydınlatıcı ve bu yöndeki soru işaretini giderici mahiyette olduğu değerlendirilmiştir. Gerçekten de, sanık ... Yardım'ın 08/12/2015 tarihinde kollukta müdafi eşliğinde alınan ifadesinde ve ilk derece mahkemesinde bu ifadesini teyit eder nitelikteki ayrıntılı savunmasının konuyla ilgili kısmında, Happani grubunun değerlendirme raporunun İstanbul Mali Şube Müdürlüğüne gönderilmesinden sonra akıbetini sormak amacıyla (sanık savunmasında MASAK tarafından konu ile ilgili araştırma yapılarak neticesinden bilgi talep edilmesi nedeniyle evrakın açıkta kalmaması için akıbetini araştırdığını ifade etmiştir) telefonla arayarak irtibat kurduğu İstanbul Emniyeti Mali Şube Müdürlüğü Suç Gelirleriyle Mücadele Büro Amiri sanık ...'in kendisine "ya kardeş işler yoğun, bu konular döviz bürolarını ilgilendirir, polisin işi değil, hala bir tespitimiz olmadı, olunca döneceğiz" diyerek kendisini geçiştirdiğini ifade ettiği anlaşılmış, bu beyanın bilahare dava konusu soruşturmayı yürütecek olan İstanbul Mali Şube birimindeki büro amiri tarafından dile getirilmesinin çok önemli olduğu değerlendirilmiştir. Sonuç İtibariyle; Rıza Sarraf grubu ile alakalı çıkar amaçlı suç örgütü faaliyeti çerçevesinde altın kaçakçılığı ve kara para iddialarına ilişkin suç soruşturması başlatılması amacıyla 13/09/2012 tarihinde İstanbul Cumhuriyet Başsavcılığından izin talep eden ve bilahare soruşturmayı yürütecek olan İstanbul Mali Şube polisinin Happani grubu değerlendirme raporunun kendisine gönderildiği Haziran 2011 tarihi itibariyle Rıza Sarraf ile ilintili döviz büroları üzerinden kara para aklama iddialarıyla ilgili bir suç soruşturması yapma iradesi, bu yönde bir niyeti, çabası veya gayretinin bulunmadığı açıktır. Her ne kadar bu rapor, rapora konu gerçek kişiler ve bağlantılı şirket / ortaklıklar yönünden somut bir suç isnadı getirmemekle ve adli soruşturma başlatılması yönünde kesin bir hüküm içermemekle birlikte buna benzer diğer raporlarla (örneği yukarıda verildiği gibi Anıl grubu) alakalı adli süreçlerin işletilmiş ve çalışmaların adli boyuta taşınmış oluşu, ayrıca raporda belirtilen gerçek kişilerin belirli bir organizasyon (suç örgütü) dahilinde hareket edip etmedikleri, birbirleriyle bağlantılı olup olmadıkları ve döviz büroları aracılığıyla yapılan şüpheli para transferlerinin öncül suçtan kaynaklanıp kaynaklanmadığı hususlarının ancak CMK'nın 135 <BR>ve 140. maddeleri çerçevesinde gerçekleştirilecek adli soruşturma tedbirleriyle (teknik takip ve izleme) tespit edilebileceğinin belirtilmiş olması karşısında raporun gönderildiği 2011 Haziran itibariyle Rıza Sarraf liderliğindeki iddia konusu suç örgütü yapılanması hakkında bu rapora istinaden teknik takipli bir adli soruşturma sürecinin başlatılması için yeterli veriler olmadığından söz edilemeyecektir / veya bu tarihlerde bir adli soruşturma başlatılması anormal karşılanmayacaktır. Ne var ki, 2011 Haziran itibariyle de İstanbul Mali Şube Müdürlüğünde karar mekanizmasında görev yapan sanıklarca bu tarihte dikkate alınmayan, iş yoğunluğu gerekçesiyle ve doğrudan polisi ilgilendirmediği bahanesiyle göz ardı edilen Happani grubu değerlendirme raporunun 15 ay sonra Eylül 2012 tarihinde soruşturmanın başladığı süreçte akla geldiği ve kullanıldığı görülmektedir. Elbette ki, sanıklar raporun varlığından 2011 yıl Haziran ayı itibariyle de haberdardır. Ancak bu tarih itibariyle Rıza Sarraf ve döviz bürolarıyla ilgili suç soruşturması yapmak yönünde bir irade, niyet ve istekleri veya bu yönde bir gayretleri bulunmadığından, daha doğrusu bu yönde örgütsel bir gereklilik görülmediğinden veya talimat alınmadığından, zamanlamasını Örgütün ayarlayıp belirlediği ve talimatla başlattığı soruşturma sürecinde raporun kullanılması gerekmiş, böylelikle aynen R-61 Sayılı MASAK raporunda olduğu gibi Happani grubu değerlendirme raporunun da ihbarı destekleyen resmi kuruluşlarca düzenlenmiş raporlar bulunduğu algısını yaratmaya dönük ve mahkemelerden teknik takip kararı alabilmek için soruşturmanın altyapısını desteklemeye yönelik bir dolgu malzemesi olarak kullanıldığı kanaatine varılmıştır. 1.1.3. Edirne'deki Uyuşturucu Olayının Değerlendirilmesi; Bu başlık altında, İstanbul Cumhuriyet Başsavcılığının 2012/120653 numaralı "Rıza Sarraf -Halkbank" konulu soruşturmasına dayanak alındığı anlaşılan "Happani Grubu Analiz ve Değerlendirme Raporu"nda zikredilen 2007 yılında Edirne'deki bir tırda yakalanan uyuşturucu olayına ve bu olayla iddia edildiği gibi Rıza Sarraf soruşturmasının bağlantısı olup olmadığına da değinmek gerekmektedir. Emniyet Genel Müdürlüğü KOM Daire Başkanlığı Mali Suçlar ve Suç Gelirleriyle Mücadele Şube Müdürlüğünün İstanbul Mali Şube'ye gönderdiği 06/06/2011 tarihli yazısı ekinde bulunan "Happani Grubu Değerlendirme Raporu" başlıklı 03/06/2011 tarihli raporun giriş kısmında Edirne'de yakalanan tırda uyuşturucu madde ele geçirilmesinden sonraki süreçte yapılan adli dinlemelerde Rıza Sarraf ile bağlantılı A. Happani ve Durak Döviz isimli işyerinin uyuşturucu madde ticareti / kaçakçılığı yapan gruplarla bağlantılı olduklarına dair tespitlere ulaşıldığı belirtilerek, 12/02/2007 tarihinde Edirne / Kapıkule kara hudut kapısından çıkış yapmak isteyen bir tır aracında 202 kg eroin maddesi ele geçirildiği, bu çerçevede İstanbul Cumhuriyet Başsavcılığının (CMK.nın 250.maddesiyle görevli) 2007/1258 soruşturma dosyasına kayden mahkeme kararı çerçevesinde Edirne KOM Şube Müdürlüğünce gerçekleştirilen iletişimin dinlenmesi tedbirinin uygulanması sürecinde değişik gerçek / tüzel kişiler arasında kaynağı belli olmayan yüksek miktarda paranın uluslararası transferinin yapıldığı, bu transferlere aracılık yapan kişiler arasında Durak Döviz isimli iş yeri ve A. isimli çalışanının da karıştığının tespit edildiği bildirilerek, bunun devamında 07/05/2010 tarihinde yapılan isimsiz ihbar ve 21/12/2010 tarihinde ulusal basında çıkan haberler arasında bağlantı kurulmaya çalışıldığı, Bir başka deyişle, 2007 yılında Edirne'de yapılan uyuşturucu operasyonu sonrasındaki istihbari ve adli çalışmalarda elde edilen telefon görüşmelerinden hareketle Happani grubu ve Durak Döviz ile ilgili bir takım şüphelere ulaşıldığı, nitekim bu şüphelerin sonraki tarihlerde gelen ihbarlar ve ulusal basında çıkan yurt dışına fiziki olarak (kaynağı belirsiz) para transfer edildiğine dair haberlerle somutlaştığı belirtilerek, analiz ve değerlendirme raporu hazırlanması gerekçelerinden biri olarak Edirne olayının gösterildiği, raporun konusu ve arşiv bilgileri kısmında bu olaya değinildiği, bir kısım sanık savunmalarında da Edirne olayının Rıza Sarraf grubunun suç gelirlerini akladığına dair ihbarları teyit eder mahiyette ve bu yönde soruşturmaya başlanılması yönünde haklı gerekçe oluşturur nitelikte olduğunun dile getirildiği anlaşılmıştır. Oysa ki, her ne kadar soruşturmaya dayanak 03/06/2011 tarihli Happani grubu analiz ve değerlendirme raporunda, Edirne'deki tırda uyuşturucu yakalanması hadisesinin Rıza Sarraf ve onunla bir suç örgütü yapılanması içerisinde birlikte hareket ettiği iddia edilen Happani soy isimli şahıslar ile Durak Döviz Ticaret AŞ yönünden "kaynağı belirsiz şüpheli para hareketleri" konusuyla alakalı haklarında inceleme yapılarak bir analiz -değerlendirme raporu düzenlenmesinin gerekçelerinden biri olduğu, nitekim bu hususun aynı zamanda sözü geçen suç grubuyla alakalı soruşturma başlatılması yönünden de makul şüphe nedenlerinden biri olduğu belirtilmiş ise de, İstanbul C. Başsavcılığı Terör ve Örgütlü Suçlar Soruşturma Bürosunun 16/10/2014 tarih ve 2012/120653 sor, 2014/69582 karar sayılı kovuşturmaya yer olmadığına dair kararında da dile getirildiği üzere, esasen Edirne olayının Rıza Sarraf ve suç örgütü yapılanması içerisinde birlikte hareket ettiği iddia edilen Happani soy isimli şahıslarla bir irtibatının varlığının tespit edilemediği anlaşılmaktadır. Konunun daha iyi anlaşılabilmesi bakımından Edirne'deki operasyonda ele geçen uyuşturucu olayı ve bu olay akabinde gerçekleştirilen iletişimin denetlenmesi tedbirleri çerçevesinde tespit edilen hususların kronolojik sırasıyla izah edilmesi yerinde olacaktır. Edirne olayı ile alakalı olarak, Edirne Cumhuriyet Başsavcılığının 2007/1227 Sayılı soruşturma evrakı üzerinden düzenlenen fezlekeye istinaden İstanbul Cumhuriyet Başsavcılığı (CMK.250.madde ile görevli birimi) tarafından düzenlenen 14/06/2007 tarih ve 2007/303 sor., 2007/884 esas sayılı iddianame içeriği ve iddianame ekindeki evrak kapsamından, 12/02/2007 günü saat 02.00 sıralarında Türkiye'den yurt dışına çıkış yapmak üzere Edirne / Kapıkule kara hudut kapısı tır gümrük sahasına gelen şüpheli Y. Kırbıyık isimli şahsın, burada gümrük yetkililerine, sevk ve idaresindeki 34 AT 2570 plaka sayılı çekiciye bağlı 34 ZV 1509 plaka sayılı dorsenin yüklenmesi esnasında araç başında bulunmadığını, dorsenin Kapıkule'de kendisine teslim edildiğini, bu itibarla araçtaki yükten şüphelendiğini ve bu nedenle dorsenin X-Ray cihazına sevk edilmesini istediğini belirterek bizzat bu yönde ihbar ve talepte bulunması üzerine, görevli gümrük muhafaza memurları tarafından aracın güvenlik mührünün açılarak yapılan detaylı inceleme neticesinde 40 adet boş tabuttan 29 adedinin içerisinde özel olarak hazırlanmış bölme içerisinde 400 adet preslenmiş ve bantlanmış vaziyette daralı ağırlığı 202.97 kg ve net ağırlığı 197 kg gelen eroin maddesinin ele geçirildiği, Bu olay üzerine şüpheli organizasyonla alakalı örgütlü uyuşturucu ticareti soruşturması genişletildiğinde; olaya konu 40 adet tabutun İstanbul'dan Berke Gıda Turizm Tekstil Orman Ürünleri Pazarlama Ticaret isimli bir şirket tarafından Hollanda'da faaliyet gösteren Berke İm-En Export isimli firmaya ihraç amaçlı gönderilmek üzere tır aracına 10/02/2007 tarihinde yüklendiğinin, taşıma işinin İdol Uluslararası Taşımacılık ve Ticaret adlı bir şirkete verilerek bu şirkete ait 34 AT 2570 plaka sayılı çekici ve 34 ZV 1509 plaka sayılı dorse aracılığıyla Hollanda'ya götürüleceğinin, ihracatçı şirketin sorumlu müdürünün soruşturma kapsamında 14/02/2007 tarihinde Edirne 1. Sulh Ceza Mahkemesince tutuklanan E. Ergül olduğunun, taşımacı şirket yetkililerinin ise firari şüpheli İ. Sevilir, A. Rıza Ergezen ve yine soruşturma kapsamında 14/02/2007 tarihinde tutuklanan Ferdi Cesur isimli şahıslar olduğunun tespit edildiği, Yapılan soruşturma neticesinde; Edirne 1. Sulh Ceza Mahkemesi'nin 25/05/2007 tarihli kararı ile hakkında tutuklamaya yönelik yakalama emri çıkarılan nakliyeci firma hissedarı ve yetkililerinden İ. Sevilir'in örgütlü bir şekilde uyuşturucu madde ticareti yapmak amacıyla diğer şüphelilerle birlikte suç örgütü kurduğu ve örgütlü bir şekilde uyuşturucu madde ticareti yapmak suçunu işledikleri iddiasıyla yukarıda tarih ve sayısı belirtilen iddianame ile eylemlerine uyan TCK'nın 188/3-4-5, 220/1 maddeleri gereğince cezalandırılmaları istemiyle kamu davası açıldığı, davanın yargılamasının CMK'nın 250. maddesiyle görevli ve yetkili İstanbul 12. Ağır Ceza Mahkemesi'nin 2007/372 esas sırasına kayden görülerek bir kısım sanıklar hakkında mahkumiyet hükmü tesis edildiği anlaşılmıştır. Öte yandan, olayın soruşturmasını yürüten Edirne İl Emniyet Müdürlüğü Kaçakçılık ve Organize Suçlarla Mücadele Şube Müdürlüğünün 202 kg eroin maddesinin ihracına karışmak suçundan aranan İ. Sevilir isimli şüpheliyi arama çalışmaları sırasında elde ettiği bir takım istihbari bilgiler neticesinde açık kimlik bilgileri belirlenemeyen ve fakat kullandıkları telefonlar belirlenen bir kısım şüpheli şahıslardan oluşan organizasyonun örgütlü şekilde uyuşturucu ticareti yaptığı ve uluslararası boyutta yüksek miktarda "kara para aklama" faaliyeti yürüttükleri ve böylelikle uluslararası boyuttaki uyuşturucu madde ticaretinden / kaçakçılığından elde edilen geliri akladıkları iddiasıyla İstanbul Cumhuriyet Başsavcılığının CMK'nın 250. maddesiyle yetkili birimine başvurarak bir kısım şüphelilerin telekomünikasyon yoluyla iletişimlerinin tespiti, dinlenilmesi ve kayda alınması için mahkeme kararı alınmasını talep ettiği, Edirne Emniyet Müdürlüğü Kaçakçılık ve Organize Suçlarla Mücadele Şube Müdürlüğünün 15/05/2007 tarihli soruşturma talebi üzerine İstanbul Cumhuriyet Başsavcılığı'nın CMK'nın 250.maddesiyle yetkili birimince 16/05/2007 tarihinde 2007/1258 soruşturma sırasına kayden "örgütlü şekilde suçtan kaynaklı malvarlığı değerlerini aklama" suçundan soruşturma başlatıldığı, yetkili mahkemelerden alınan dinleme kararlarının Edirne Emniyet Müdürlüğüne gönderilerek iletişimin denetlenmesi faaliyeti yürütüldüğü, ancak dinleme ve tespit faaliyeti devam ederken İstanbul Cumhuriyet Başsavcılığının CMK'nın 250.maddesiyle yetkili birimi tarafından 02/08/2007 tarih ve 2007/1258 sor., 2007/303 Sayılı karar ile "suçtan kaynaklanan malvarlığı değerlerini aklama" suçundan görevsizlik kararı verilerek evrakın görev ve yetki itibariyle Edirne Cumhuriyet Başsavcılığına gönderildiği, buna karşılık Edirne Cumhuriyet Başsavcılığınca aralarında Rıza Sarraf'ın da bulunduğu toplam 36 şüpheli hakkında verilen 31/10/2007 tarih ve 2007/6892 sor., 2007/801 Sayılı karar ile, Edirne Emniyet Müdürlüğü Kaçakçılık ve Organize Suçlarla Mücadele Şube Müdürlüğünün 30/10/2007 tarih ve 2007/634 Sayılı raporuna atfen kara para aklama faaliyetlerinin yurt içindeki merkezinin İstanbul ili Eminönü semtinde bulunan Kapalıçarşı içindeki döviz büroları olduğu ve bu itibarla yapılan soruşturma neticesi atılı suçun Edirne C. Başsavcılığı yargı hudutları dışında işlenen bir suç olduğunun anlaşıldığı, kaldı ki atılı suçla ilgili olarak İstanbul Cumhuriyet Başsavcılığınca (CMK'nın 250.maddesiyle yetkili olmayan birimi) 2006/9542 Sayılı evrak üzerinden ayrı bir soruşturma yürütüldüğü gerekçeleriyle teknik takip işlemleri sonlandırılarak yetkisizlik kararı ile evrakı yeniden İstanbul Cumhuriyet Başsavcılığına gönderildiği, Edirne C. Başsavcılığının 31/10/2007 tarihli yetkisizlik kararı sonrası İstanbul Cumhuriyet Başsavcılığı Ekonomik Suçlar Bürosunun 2007/51314 sırasına kaydedilen soruşturma evrakının nihayet görev ve iş bölümü uyuşmazlığı neticesi tekrar CMK'nın 250.maddesiyle yetkili birimine aktarılması ile bu kez 2009/1826 soruşturma numarasını aldığı ve soruşturma neticesinde düzenlenen 08/06/2010 tarih ve 2009/1826 sor., 2010/498 esas numaralı iddianame ile şüpheliler E. Ergül, A. Rıza Ergezen ve H. Sevilir isimli şahıslar hakkında örgütlü şekilde suçtan kaynaklı malvarlığı değerlerini aklama suçundan İstanbul 11. Ağır Ceza Mahkemesi'nin (CMK'nın 250.maddesiyle görevli) 2010/211 esas sıralı dosyasına kayden kamu davası açıldığı, aralarında Durak Döviz ortağı ve yetkilileri A. Happani, Serdal Happani, Hüsamettin Altınbaş, Malik Cemiloğlu ve Rıza Sarraf'ın da bulunduğu diğer şüpheliler hakkında ise ek takipsizlik kararı verildiği, bu soruşturmanın böylelikle sonuçlandığı anlaşılmıştır. Bu arada, Edirne ve İstanbul Cumhuriyet Başsavcılıklarının karşılıklı görev ve yetki uyuşmazlığına dair kararlarında zikrettikleri İstanbul Cumhuriyet Başsavcılığı Ekonomik Suçlar Soruşturma Bürosunun 2006/9542 Sayılı soruşturma evrakının Rıza Sarraf'ın bir dönem hissedarı olup, daha sonra gizli ortağı olduğu iddia edilen Durak Döviz Ticaret AŞ ve ortakları Serdal Happani, A. Happani, Hüsamettin Altınbaş ile Azeri uyruklu Malik Cemiloğlu isimli şahıslarla ilgili olduğu, soruşturmanın Türk Telekom'a ait 81.214.167.43 IP numarası üzerinden ve mahmut362@hotmail.com adlı hotmail hesabından İstanbul İl Emniyet Müdürlüğü Muhabere Elektronik Şube Müdürlüğüne gönderilen 04/02/2006 tarihli bir e-mail ihbarında Kapalıçarşıda faaliyet gösteren Durak Döviz Ticaret AŞ'nin Türkiye ve Azerbaycan arasında kaçakçılık yaparak karapara akladığı iddiasına ilişkin olarak başladığı, 4208 SK kapsamında iddiaların araştırılıp incelenmesi için Mali Suçları Araştırma Kurulu Başkanlığına yazılan yazıya verilen 13/09/2006 tarihli yazı ve 27/13 Sayılı inceleme raporunun incelenmesinde iddiaları teyit eden delil bulunmadığı, herhangi bir belgeye rastlanmadığı, 4208 SK kapsamında yapılacak işlemin bulunmadığı gerekçeleriyle unsurları itibariyle oluşmayan müsnet suçtan şüpheliler hakkında kovuşturmaya yer olmadığına dair karar verildiği, esasen dosya kapsamında Durak Döviz ile alakalı suçtan kaynaklı malvarlığı değerlerinin aklanması iddiasıyla yürütüldüğü tespit edilebilen ilk soruşturmanın da bu soruşturma olduğu anlaşılmıştır. Edirne olayı menşeli Rıza Sarraf ile ilişkili bir diğer ve son soruşturmanın ise İstanbul Cumhuriyet Başsavcılığının CMK'nın 250.maddesiyle yetkili biriminin 2009/2943 sırasına kayden yürütülen ve sonuçlandırılmış olan soruşturma evrakı olduğu anlaşılmaktadır. Bu soruşturma da, yine Edirne İl Emniyet Müdürlüğü Kaçakçılık ve Organize Suçlarla Mücadele Şube Müdürlüğünün yaptığı istihbari çalışmalar neticesinde ve uluslararası uyuşturucu madde kaçakçılığı gruplarının para aktarımı aşamasında döviz ve kuyumcu bürolarıyla irtibatlı oldukları yönünde bir takım bulgulara (ara yakalamalarla) ulaşıldığından bahisle aralarında Rıza Sarraf ve A. Happani'nin de bulunduğu bir kısım şüphelilerin örgütlü şekilde uyuşturucu madde kaçakçılığı yaptıkları yönündeki çalışmalar doğrultusunda hazırlanan ve İstanbul Cumhuriyet Başsavcılığının CMK'nın 250.maddesiyle yetkili birimine sunulan rapora istinaden 03/12/2007 tarihinde başlatılmış, soruşturmanın başlatılmasını müteakip 04/12/2007 tarihinden itibaren ilk olarak İstanbul 11. Ağır Ceza Mahkemesinden alınan 04/12/2007 tarih ve 2007/1143 Sayılı teknik iletişimin denetlenmesi kararı ve devamında yetkili mahkemelerden alınan kararlar ile teknik takip faaliyetlerine başvurulmuş, lakin 04/12/2007 -04/10/2008 tarihleri arasında sürdürülen teknik takip çalışmaları sırasında şüphelilerin suç unsuru taşıdığı değerlendirilen herhangi bir görüşme yapmadıklarının Edirne İl Emniyetinin 14/01/2009 tarihli raporuyla belirtilmesi üzerine soruşturma evrakının tetkiki neticesi şüphelilerin müsnet örgütlü şekilde uluslararası uyuşturucu madde ticareti yapmak suçunu işlediklerine dair istihbari bilgiler dışında haklarında soruşturmaya devam etmeyi gerektirir nitelik ve yeterlilikte kanıt elde edilemediği gerekçesiyle 19/01/2009 tarih ve 2009/2943 sor., 2009/48 Sayılı karar ile kovuşturmaya yer olmadığına karar verildiği görülmüştür. Sonuç İtibariyle; yukarıda kronolojik olarak izahına çalışılan soruşturma dosyaları içeriklerinden anlaşılacağı üzere, Edirne olayı menşeli İstanbul ve Edirne Cumhuriyet Başsavcılıkları nezdinde sürdürülen adli soruşturma, teknik takip ve çalışmalar neticesinde Edirne olayının Rıza Sarraf ve bir suç örgütü yapılanması içerisinde birlikte hareket ettiği iddia edilen Happani soy isimli şahıslarla bir irtibatının varlığının tespit edilemediği, bu soruşturmalarda adı geçenler ile bunlara ait döviz büroları ve kuyumcuların uluslararası boyutta ve örgütlü bir şekilde uyuşturucu madde kaçakçılığı yapan organizasyon ve gruplarla irtibatlı olduklarına ve bu suretle bu öncül suçtan kaynaklı malvarlığı değerlerini akladıklarına dair herhangi bir tespite varılamadığı, bu itibarla Edirne olayından hareketle ve sonradan gelişen ihbar ve sair hususların bu olayı doğruladığından bahisle Rıza Sarraf ve Happaniler hakkında Eylül 2012 tarihinde suçtan kaynaklı malvarlığı değerlerini aklama suçundan yeniden bir soruşturma başlatılmasını gerektirir objektif ve maddi nitelikte kanıt ve nedenlerin varlığından söz edilemeyeceği, bir başka deyişle soruşturmanın başladığı 13 Eylül 2012 tarihi itibariyle Edirne olayı ile Rıza Sarraf soruşturması arasında bir bağlantı bulunmadığı, yukarıda R-61 Sayılı MASAK raporu ve KOM Başkanlığının Happani grubu değerlendirme raporu kısımlarında izah edildiği üzere bu olayın da adli soruşturmayı kurgulayan FETÖ/PDY üyesi bir kısım sanıklarca soruşturmanın başlatılması için ihbarlar dışında başka deliller de bulunduğu izlenimi yaratmak için kurgusal nitelikli soruşturmada kullanıldığı değerlendirilmiştir. 1.1.4. İhbarların Değerlendirilmesi / İstihbari Dinleme; Yukarıda Edirne olayı ile ilgili bölümde değinildiği üzere; dosya kapsamında Durak Döviz ve ortaklarıyla alakalı suçtan kaynaklı malvarlığı değerlerinin aklanması iddiasıyla yürütüldüğü tespit edilebilen ilk soruşturmanın da bir e-mail ihbarına dayalı olduğu anlaşılmıştır. Buna göre, Rıza Sarraf'ın ticaret sicil kayıtlarına göre 2007-2009 yılları arasında % 47,50 hisseyle resmi ortağı olduğu ve aynı zamanda yine iddiaya göre belli bir tarihten sonra da gizli ortağı olup komisyon ücreti karşılığında kaynağı belirsiz nitelikteki yüksek tutardaki nakit paraları çevirme / döndürme işlemini bu ortaklık üzerinden gerçekleştirdiği dile getirilen, Kapalıçarşı Kavaflar Caddesi No:17 Eminönü, F. / İstanbul faaliyet adresli Durak Döviz ve Kıymetli Madenler Ticaret AŞ -ve ismi zikredilmese de dolaylı olarak Rıza Sarraf-ile ilgili kayıtlara yansıyan suç gelirlerinin aklanması konulu ilk suç ihbarının 04/02/2006 günü saat 21.32 sıralarında Türk Telekom'a ait 81.214.167.43 IP adresinden ve mahmut362@hotmail.com adlı hotmail kullanıcı hesabından elektronik posta yoluyla İstanbul Emniyet Müdürlüğü Muhabere Elektronik Şube Müdürlüğüne gönderilen e-mail ihbarı olduğu, kimliği meçhul şahıs tarafından yapılan sözü geçen ihbarda "İstanbul Kapalıçarşıdaki Durak Döviz isimli firmanın Azerbaycan ve Türkiye arasında kanunsuz dolar kaçakçılığı yaptığı, kara para akladığı, Azerbaycan'da da devlet memuru olan Malik Cemiloğlu'nun bunlarla iş yaptığı, Malik Cemiloğlu'nun telefonunun 0099 450 223 00 14 olduğu"nun ifade edildiği, İstanbul Cumhuriyet Başsavcılığının 2006/9542 soruşturma sırasına kaydedilen söz konusu ihbara istinaden Cumhuriyet Başsavcılığı Ekonomik Suçlar Soruşturma Bürosunca yürütülen soruşturma neticesinde Durak Döviz ve Kıymetli Madenler Ticaret A.Ş. ve şirket yetkilileri Serdal Happani, A. Happani, Hüsamettin Altınbaş ile ihbarda ismi zikredilen Malik Cemiloğlu hakkında verilen 21/09/2006 tarih ve 2006/9542 sor., 2006/11096 karar numaralı kovuşturmaya yer olmadığına dair karar ile "iddiaların 4208 Sayılı Kanun kapsamında araştırılıp incelenmesi için Mali Suçları Araştırma Kurulu Başkanlığı'na yazılan yazıya verilen 13/09/2006 tarihli yazı ve konu ile ilgili 26/07/2006 tarih ve ÖNİ.27/13 Sayılı raporun incelenmesinde; iddiaları teyit eden delil bulunmadığı, herhangi bir belgeye rastlanmadığı, 4208 SK kapsamında yapılacak bir işlem bulunmadığı" gerekçesine dayanıldığı, böylelikle ilk ihbara dayalı soruşturmanın takipsizlikle neticelendiği anlaşılmıştır. Bu ihbardan sonra Durak Döviz ve Rıza Sarraf isminin zikredildiği ikinci ihbarın 07/05/2010 tarihli e-mail ihbarı olduğu görülmektedir. Her ne kadar, 07/05/2010 tarihli ihbar öncesinde yine e-mail yoluyla gönderilen 01/11/2009 tarihli isimsiz ihbar soruşturmanın başlangıcındaki soruşturma izni verilmesine dair 13/09/2012 tarihli yazıda ve bilahare soruşturmayla ilgili teknik ve fiziki takip taleplerinde "ilgi tutularak" soruşturma şüphelileriyle alakalıymış gibi gösterilmeye çalışılmış ise de, 01/11/2009 tarihli ihbarda Durak Döviz ve Rıza Sarraf isimlerinin açıkça zikredilmediği görülmektedir. Bu itibarla ilk olarak değerlendirilmesi gereken 07/05/2010 tarihli ihbardır. İstanbul Emniyet Müdürlüğü Muhabere Elektronik Şube Müdürlüğüne kimliği meçhul şahıs tarafından ve 88.233.248.161 numaralı IP adresinden e-mail yoluyla gönderilen 07/05/2010 tarihli (saat 17.15) ve 6484 Sayılı "kara para aklayan bi İranlı" konulu e-posta ihbarda çok detaya girmeden özetle E. Gündeş'in eşi İranlı Rıza Zarrab adlı şahsın kendisinin İstanbul'da, babasının ise Dubai'de olduğu, yurt dışından her ... milyonlarca doları Türkiye'ye soktukları, Zarrab'ın bir numaralı kara paracı olduğu, bu işi İstanbul Beyazıt Kapalıçarşı'da bulunan Durak Döviz isimli iş yerinde farklı kişileri kullanarak yaptıkları iddia edilmiştir. 08/05/2010 tarihinde İstanbul Mali Suçlarla Mücadele Şube Müdürlüğü Suç Gelirleriyle Mücadele Büro Amirliğinin 2010/2742 evrak sırasına kaydı yapılan bu ihbar akabinde, ihbarda ismi zikredilen Rıza Sarraf hakkında adli soruşturmaya başlanıldığına veya ihbar yapılmasını müteakip ihbarın C. Başsavcılığına iletilerek adı geçen yönüyle adli soruşturma izni/talimatı istenildiğine dair bir kayda veya evraka rastlanılmamış, ancak ihbarın 13/09/2012 tarihli soruşturma izin/talimat talep yazısında ilgi tutulduğu görülmüştür. 5271 Sayılı CMK'nın 158, 161/2 ve Adli Kolluk Yönetmeliğinin 6. maddeleri hükümleri muvacehesinde, kolluk birimine intikal eden ve suç işlendiği şüphesine işaret eden ihbar ve şikayetler ile elkonulan olayların gecikmeksizin ilgili Cumhuriyet Başsavcılığına bildirilmesi gerekir iken, 07/05/2010 tarihli söz konusu ihbarın Cumhuriyet Başsavcılığına gönderildiğine, böylelikle ihbarda dile getirilen hususlardan Cumhuriyet Başsavcılığının haberdar edildiğine veya 18/07/2012 tarihli ihbarda olduğu gibi bu ihbar sonrası ön araştırma yapılarak araştırma neticesi düzenlenecek bir raporun C. Başsavcılığına bildirildiğine dair bir bilgi-belgeye rastlanılmamış, diğer ihbarlardan farklı olarak 07/05/2010 tarihli ihbarın haber merkezi grup amiri ve evrak memuru tarafından gereği için Mali ve Asayiş Şube Müdürlüklerine, bilgi için ise İstihbarat Şube Müdürlüğüne dağıtımının yapıldığı görülmüştür. Bu husus, sanıkların savunmalarında dile getirdikleri gibi rutin bir uygulamanın sonucu da olabilir ki, esasen 07/05/2010 tarihli ihbarın kurgusal nitelikli soruşturmanın bir parçası olduğu ve adli birimde görevli sanıklarca kurgulandığına dair elde yeterli veri bulunmamaktadır. Her şeyden evvel, 07/05/2010 tarihli ihbar da 04/02/2006 tarihli ihbar gibi fazla teferruat içermemekte, hususiyetle CMK 135'e göre alınacak karar gerekçesini oluşturacak hacim ihtiva etmemektedir. Ne var ki, 07/05/2010 tarihli e-mail ihbarının önemi, İstanbul İstihbarat Şubesine bilgi amaçlı gönderilen bu ihbara istinaden istihbari dinleme yapılmış olmasıdır. Nitekim, sözü geçen ihbar tutanağı İstanbul İstihbarat Şubesinin iletişime müdahale talep formlarına ekli olduğu gibi, yapılan dinlemeler sonucu İstihbarat Şube tarafından düzenlenerek Mali Şubeye gönderilen 02/09/2012 tarihli yazıda da ilgi tutulduğu anlaşılmıştır. Ancak İstihbarat Şube tarafından, ihbarın bilgi amaçlı kendilerine gönderildiği tarihten itibaren soruşturmanın başladığı yakın tarihe değin aradan geçen iki (2) yıllık süreçte herhangi bir çalışma yapılmadığı veya yapılmışsa bile sonucundan bilgi vermediği halde, her nedense 18/07/2012 tarihli detaylı ihbardan sadece (5) ... önce, 12/07/2012 tarihinde, 07/05/2010 tarihli ihbarda ismi geçen Rıza Sarraf ile ilgili yetkili hakimlikten önleme (istihbari) dinlemesi kararı alınması için harekete geçilmesi hayli dikkat çekicidir. İstanbul İl Emniyet Müdürlüğü İstihbarat Şube Müdürlüğünce 2014/55422 Sayılı evrak üzerinden sanıklar hakkında yürütülen soruşturma evresinde dosyaya gönderilen 16/09/2015 tarih ve 528334 Sayılı yazı ekindeki bilgi notu ile iletişime müdahale talep formları ile ekli evrak içeriğinden anlaşılacağı üzere; İstanbul İstihbarat Şube Müdürlüğünün organize suç örgütleriyle ilgili haber alma bürosu olan (R) Büro Amirliğince düzenlenen 12/07/2012 tarihli ilk iletişime müdahale talep formu ile "....cebir ve tehdit yoluyla haksız ekonomik çıkar sağlamak amacıyla kurulmuş örgütlü bir yapı içerisinde yer aldıkları ve suçtan kaynaklanan malvarlığı değerlerini aklamak suretiyle ülke ekonomisine dolayısıyla da ulusal güvenliğe büyük zararlar verdikleri hakkında istihbari bilgiler alınan Rıza Sarraf ve irtibatlı olduğu şahısların örgütün etkinliğini artırmak ve kamuoyunda tedirginlik oluşturmak amacıyla örgüte yeni üye kazandırma ve genişleme politikası güttükleri, başta kamu personeli olmak üzere farklı bürokratik çevrelerle ilişki arayışı içerisine girdikleri ve bu ilişkiler sayesinde olası soruşturma ve kovuşturma çalışmalarına karşı nüfuz etmek istedikleri, vs...." gerekçelerden söz edilerek Rıza Sarraf hakkında (3) ay süreyle istihbari amaçlı dinleme kararı alınmasına esas rapor düzenlendiği, bu rapor üzerine dönemin İstihbarat Şube Müdürü hakkında FETÖ/PDY silahlı terör örgütü üyeliği suçundan soruşturma ve kovuşturma yürütülen ve bu gerekçeyle meslekten ihraç edilen firari eski emniyet mensubu Serdar Güldalı tarafından imzalanan 13/07/2012 tarih ve 259441 Sayılı yazı ile Rıza Sarraf hakkında 2559 Sayılı Kanun'un 5397 SK ile değişik Ek-7 maddesinde istinaden önleme amaçlı dinleme kararı verilmesi talep edildiği, ilk olarak İstanbul 10. Ağır Ceza Mahkemesi'nin 13/07/2012 tarih ve 2012/1362 teknik takip numaralı kararı ile Rıza Sarraf hakkında ilk kez (3) ay süreyle iletişimin dinlenmesi ve kayda alınması kararı verildiği, devamında İstanbul 23. Ağır Ceza Mahkemesinden verilen 12/10/2012 tarihli ilk kez uzatma, İstanbul 22. Ağır Ceza Mahkemesi'nin 11/01/2013 tarihli ikinci kez uzatma, İstanbul 22. Ağır Ceza Mahkemesi'nin 10/04/2013 tarihli üçüncü kez uzatma kararları ile Rıza Sarraf'ın kullandığı GSM numaralarının istihbari amaçlı teknik takibine devam edildiği, nihayet yasa gereği üçüncü ve son kez verilen 10/04/2013 tarihli teknik takip kararının 10/07/2013 tarihine değin geçerlilik süresi olduğu halde 10/05/2013 tarihinde İstihbarat Şube Müdürü Serdar Güldalı imzalı yazı ile iletişimin dinlenilmesi tedbirine son verilerek 17/05/2013 tarihli imha tutanağı ile Rıza Sarraf tarafından kullanılan 5322026666 numaralı hatta ait 37104 veri, 5333500000 numaralı hatta ait 36182 verinin silme -kırma yöntemince İstanbul İstihbarat Şube Müdürlüğü personelince imha edildiğine dair tutanak düzenlendiği anlaşılmıştır. Dolayısıyla, İstanbul İstihbarat Şube Müdürlüğü bilgi amaçlı kendisine gönderilen 07/05/2010 tarihli ihbara konu Rıza Sarraf ile ilgili olarak iki (2) yıl süreyle istihbari amaçlı dinleme kararı alınması yönünde herhangi bir girişime tevessül etmediği halde, 12/07/2012 tarihinde Rıza Sarraf ile ilgili önleme dinlemesi için iletişime müdahale talep formu düzenleyerek yetkili hakimlikten karar alınması için harekete geçmiş, 13/07/2012 tarihinde yetkili hakimlikten alınan karar ile başlayan önleyici dinlemeler 10/05/2013 tarihine değin devam etmiş, 13/07/2012 tarihinde başlayan önleme dinlemesi sürecinde emniyete 18/07/2012 tarihli hayli teferruatlı ihbar yapılmış, bu arada İstanbul İstihbarat Şubesinin önleme dinlemeleri sırasında elde ettiği veriler ve yaptığı istihbari çalışmalara istinaden hazırladığı 02/09/2012 tarihli "karapara aklama faaliyetleri" konulu yazı İstanbul Mali Şube Müdürlüğüne bildirilmiş, akabinde Mali Şube'de bir ön araştırma raporu hazırlanarak yaklaşık (10) ... sonra 13/09/2012 tarihinde Savcılığa müracaatla soruşturma izni talep edilmiştir. 02/09/2012 tarihli yazıda; 07/05/2010 tarihli ihbar içeriğindeki iddialara konu Rıza Sarraf isimli şahsın açık kimlik bilgilerine, sanatçı E. Gündeş Sarraf ile evli olduğuna, Mohammad Zarrab ve A. Happani isimli şahıslarla ortak olduğuna, Bahçelievler ilçesi Metroport girişi Busidence Plaza'da faaliyet gösteren Royal Holding AŞ'nin yönetim kurulu başkanı olduğuna, şahsın A. Happani, M. Happani, Taha A. Alacacı, Jafar Einaki Koucheh Bagh ve Mohammad Zarrab isimli şahıslarla birlikte Royal Holding AŞ adına Şili, Kongo, Zimbabwe, Zambiya, Tanzanya'dan İran'a getirilen işlenmemiş altını Türkiye'de İstanbul Altın Rafinerisi ve Kuyumcukent'te bulunan ofislerinde işlemden geçirerek, Dubai, Ürdün ve İran'a ihraç ettiklerine, İran dışındaki ülkelerden doğrudan Türkiye'ye altın getirilirken kurye şahısları kullandıklarına, söz konusu şahısların Rıza Sarraf liderliğinde hiyerarşik bir sistem içerisinde hareket ederek kaynağını gizli tuttukları şüpheli para transferleri gerçekleştirdikleri ve ticari faaliyetleri dışında elde ettikleri kaynağı belirsiz paraları yurt dışından Türkiye'ye getirdiklerine, ayrıca Rıza Sarraf ve yakın adamlarının bahse konu faaliyetleri sırasında bazı bürokrat ve üst düzey kamu kurumu görevlisi şahıslar ile ilişki geliştirme arayışı sergilediklerine dair bilgilere yer verildiği görülmüş, 02/09/2012 tarihli İstihbarat Şube yazısı ile İstanbul İl Emniyeti Mali Şube Müdürlüğüne gelen 18/07/2012 tarihli faks ihbarında dile getirilen hususların içerik olarak büyük bir kısmı itibariyle aynı olduğu anlaşılmıştır. Sonuç İtibariyle; 18/07/2012 tarihli ihbar, istihbari dinlemeler neticesi elde edilen veriler ışığında kurgulanmış bir ihbardır. İhbar, örgütün sonuçları itibariyle kapsamlı ve projeli tabir edilen bu tür soruşturmalar yönünden klasik bir çalışma yöntemi ve taktiğidir. Nitekim yukarıda "FETÖ/PDY silahlı terör örgütü" üst başlığı altında "Örgütün gerçekleştirdiği, kullandığı veya manipüle ettiği olaylar / kumpas davaları" alt başlığı altında da dile getirildiği üzere, özellikle 2007 -2012 yılları arasında gerçekleştirilen, toplumun hemen her kesitini etkileyen, örgütün nihai amacına giden yolda önünde engel olarak gördüğü kişi,kuruluş, grup ve yapıları tasfiyeye yönelik FETÖ kumpas soruşturmalarındaki en etkili yöntemin; kaynağı belirsiz veya yurt dışı kaynaklı IP adreslerinden yapılan isimsiz elektronik posta ihbarları ile faks veya mektup yoluyla gönderilen isimsiz ihbarlar olduğu, kurgusal soruşturmaların ancak ve ancak legal / illegal istihbari dinlemeler yoluyla edinildiği ve bir bilgi havuzundan beslendiği aşikar olan çok kapsamlı bu tür ihbarlara dayanılarak başlatıldığı ve şekillendirildiği, 2012/120653 Sayılı soruşturma sürecini başlatan 18/07/2012 tarihli kapsamlı ve ayrıntılı ihbarın da istihbari çalışmalar sonucu elde edilen bilgiler ışığında kurgulandığı, nitekim İstanbul İstihbarat Şube Müdürlüğünden gereği için Mali Şube Müdürlüğüne gönderilen 02/09/2012 tarihli yazıda dile getirilen "Rıza Sarraf ve yakın adamlarının bahse konu faaliyetleri sırasında bazı bürokrat ve üst düzey kamu kurumu görevlisi şahıslar ile ilişki geliştirme arayışı sergiledikleri" biçimindeki değerlendirmenin, sanık savunmaları ve 20/12/2013 tarihli kolluk fezlekesinin aksine Bakan (en azından Ekonomi Bakanı Z. Çağlayan) ve üst düzey kamu görevlilerinin soruşturmaya sonradan tesadüfi delillerle değil, aksine soruşturmanın başlangıcında doğrudan hedef alınarak dahil edildiklerini gösterdiği, bir başka deyişle soruşturmanın zaten olayın bu yönü bilinerek ve hedef alınarak ve buna yönelik veriler elde etmeye matuf olarak başlatıldığı, ayrıca 18/07/2012 tarihli ayrıntılı ihbarda, haklarında sözde ihbar yapılan tüm şüphelilerin telefonlarına yer verilmesinin de, yine klasik bir FETÖ soruşturma taktiği olarak, CMK'nın 135. maddesine göre alınacak telekomünikasyon yoluyla iletişimin denetlenmesi kararının gerekçesini oluşturma amacına yönelik olduğu, ezcümle 13/09/2012 tarihinde resmi olarak başlatılan 2012/120653 Sayılı Rıza Sarraf / Halkbank soruşturması sürecinin, tamamen, FETÖ/PDY terör örgütünün zaten çok güçlü ve etkin olduğu istihbarat alanındaki bilgi havuzundan beslendiği aşikar olan hayli detaylı ve kapsamlı nitelikteki isimsiz ihbarla tetiklendiği ve başlatıldığı, isimsiz ihbar dışında diğer resmi kurumlara (MASAK ve KOM Daire Bşk.lığı gibi) ait uzmanlık ve analiz / değerlendirme raporlarının kullanılmasının sebebinin ise, ihbara konu olayla ilgili, ihbar dışında ayrıca resmi kuruluşlarca düzenlenmiş bir takım raporların da mevcut olduğu izlenimi yaratmaya dönük örgütsel bir soruşturma taktiği ve algı faaliyeti olduğu, bu sayede söz konusu raporların mahkemelerden teknik takip kararı alabilmek için soruşturmanın altyapısını desteklemeye yönelik bir dolgu malzemesi olarak kullanıldığı, netice itibariyle soruşturmanın bu şekilde FETÖ/PDY tarafından kurgulandığı vicdani sonuç ve kanaatine varılmıştır. 1.2.Organize Şubenin Takip Ettiği Toki/Maslak Dosyası; Soruşturmaların içeriği, kapsam ve mahiyetinin genel hatlarıyla izah edildiği yukarıdaki V.Bölümde de anlatıldığı ve İstanbul Emniyeti Organize Şube Müdürlüğünce takip edilen 2012/125043 Sayılı soruşturmanın görünürde sebebini oluşturan iddialar kısmında dile getirildiği üzere, 2012/125043 Sayılı Toki/Maslak suç soruşturması, Fetullahçı paralel devlet yapılanması silahlı terör örgütünün kurgusal nitelikli kumpas soruşturmalarına karakteristik özelliğini veren biçimde emniyete yapılan çok detaylı isimsiz bir ihbara istinaden, görünürde, kamuoyunda müteahhit A. Ağaoğlu kimliğiyle bilinen nüfus kayıtlarında gerçek adının A. İbrahimağaoğlu olduğu öğrenilen şahıs liderliğinde meydana getirilmiş çıkar amaçlı bir suç örgütü merkezinde başlatılmış, suç soruşturması daha sonra yine FETÖ/PDY terör örgütünün kurgusal nitelikteki kumpas soruşturmalarına hususiyet veren biçimde kartopu mantığıyla genişleyerek her nasılsa Çevre ve Şehircilik Bakanlığı odaklı bir suç örgütüne evrilmiş, ancak gerçekte 2012/125043 Sayılı kurgusal soruşturmanın, 18/09/2012 tarihinde İstanbul Emniyet Müdürlüğü Muhabere Elektronik Şube Müdürlüğüne gönderilen isimsiz elektronik posta ihbarına istinaden alınan iletişimin denetlenmesi ve teknik araçlarla izleme tedbirlerinin üzerine inşa edildiği değerlendirilmiştir. Bu itibarla, her şeyden önce ve evvel emirde görünürde suç soruşturmasının başlatılmasına sebebiyet veren, esas kurgunun zeminini ve altyapısını oluşturan 18/09/2012 tarihli isimsiz e-posta ihbarının ve akabinde yapılan işlemlerin irdelenmesi gerekmektedir. Soruşturmaların içeriği, kapsam ve mahiyetinin izah edildiği üst bölümde de izah edildiği üzere, İstanbul İl Emniyet Müdürlüğü Muhabere Elektronik Şube Müdürlüğüne 18/09/2012 günü saat 22.11'de 188.3.106.78 numaralı IP adresinden elektronik posta yoluyla gönderilen isimsiz mail ihbarında, kimliği meçhul sözde ihbar sahibinin, A. Ağaoğlu'nun devletten çok ucuza aldığı arazilere binalar diktiğini, bilahare millete fahiş fiyatlarla satarak köşeyi döndüğünü ve Türkiye'nin sayılı zenginleri arasına girdiğini, A. Ağaoğlu'nun tanıdığı bürokratlar sayesinde ucuza kapattığı arazileri bilahare imara açtırdığı veya emsal değerlerini yükselterek bu arazilerden inanılmaz paralar kazandığını, Ağaoğlu'nun çoğu inşaatında emsal değeri göz önüne almadığı ve bu duruma kimsenin ses çıkarmadığını, bu usulsüzlükleri bir arkadaşının Akmerkez Papermoon'da Ağaoğlu'nun suratına karşı saydığını, bunun üzerine Ağaoğlu'nun adamlarını arkadaşının üzerine salarak tartakladığını, araçlarını kurşunlattığını, Ağaoğlu'nun tanıdığı emniyet müdürleri sayesinde bu olayı kapattığını, Ağaoğlu'nun en büyük vurgunu tanıtımını yeni yaptığı Maslak projesinde yapacağını, bu projede emsal değerinin 2.2 ve toplam inşaat hakkının 550.000 m2 civarında olduğunu, ancak Ağaoğlu'nun bu projede 680.000 metrekarelik alanı işgal ettiğini, bu durumun tarafsız bilirkişilerce kolaylıkla tespit edilebileceğini, Ağaoğlu'nun bu durum ortaya çıkmasından çok korktuğunu, projenin iptal edilip emsal değerine çekildiğinde kaçak yapıların yıkılması gerekeceğini, bunun da Ağaoğlu'nun rantına balta vuracağını, Ağaoğlu'nun bu durumun ortaya çıkması halinde zarar görmemek için Sadık ve A. isimli iki şahısla sürekli görüştüğünü, bunlar aracılığıyla olayı kapatmaya çalıştığını, Sadık'ı 05302379474 ve 05374811134 numaralı telefondan, A.'ı da 05327769497 ve 05459145864 numaralı telefondan aradığını, Türkiye'nin en zengin adamı olmasına rağmen yolsuzluk yapması ve tüyü bitmemiş yetim hakkını yemesinin kanına dokunduğunu ifade ettiği görülmüş, Öte yandan, 18/09/2012 tarihli isimsiz ihbar üzerine İstanbul Emniyeti Organize Suçlarla Mücadele Şubesi Organize Suç Örgütleri -2 Büro Amirliğince, ihbarla ilgili sözde yapılan çalışmalar sonucunda, o dönem Büro Amirliğinde komiser yardımcısı olarak görev yapan ve bilahare soruşturma sürecinde çok etkin görev ifa edecek olan, 17/12/2013 tarihli 393 sayfalık kolluk fezlekesini şubede görevli örgüt mensubu amirlerinin bilgisi ve talimatları doğrultusunda hazırlayan, soruşturma dosyasının grup amiri olan sanık Duran Denizci tarafından Şube Müdürlüğüne hitaben düzenlendiği anlaşılan "rapor" başlıklı 20/09/2012 tarihli belgede; A. Ağaoğlu isimli şahsın gerçek kimlik bilgilerine göre kayden A. İbrahimağaoğlu isimli şahıs olup, 5322136373 numaralı telefonu kullandığının, ihbar içeriğinde yalnızca isimleri belirtilen ve açık kimlik bilgileri belirtilmeyen A. Ağaoğlu'nun irtibatlı olduğu Sadık ve A. isimli şahısların kullandığı telefonların A. Ağaoğlu'nun sahibi olduğu Akdeniz İnşaat ve Eğitim Hizmetleri AŞ, H. Gıranta, S. Açıkgöz ve H. Öztürk isimli şahıslar adına kayıtlı olduğu tespit edildiğinin ifade edildiği, Ayrıca ihbarda belirtilen darp ve kurşunlama olayı ile ilgili araştırma yapıldığı belirtilerek, yapılan bu araştırmalar neticesinde; Beşiktaş ilçesi, Etiler Kültür Mahallesinde bulunan Akmerkez AVM'nin arka kısmında 11/07/2012 günü gece saat 23.20 sıralarında silahla ateş edilmesi olayı ilgili olarak olay yeri yakınında bulunan bir otoparkta görevli Metin GÜNEŞ isimli şahsın tanık sıfatıyla alınan ifadesinde, "olay gecesi saat 23.20 sıralarında Düzdere Sokak üzerinde bulunan trafik ışıklarında bekleyen, gri renkli üstü açık ve plakasını 34 AGA ... olarak gördüğü Rolls Royce marka araç içerisinde şoför mahallinde A. Ağaoğlu'nun olduğu halde aynı araç içerisinde yanında üç kişinin daha bulunduğunu, bu aracın arkasında ise koyu renkli Ford Mondeo marka aracın olduğunu, bu araçta da iki kişinin bulunduğunu, söz konusu araçların trafik ışıklarında beklediği sırada A. Ağaoğlu'nun kullanımında bulunduğu araca yaklaşan 4 erkek şahıstan birisinin A. Ağaoğlu yaptığın ayıptır diyerek Ağaoğlu'nu darp etmeye çalıştığı sırada Ağaoğlu'nun aracının arkasında bulunan koyu renkli araçtan inen silahlı iki şahsın Ağaoğlu'nu darp etmeye çalışan erkek şahıslara doğru yöneldiği ve yere doğru bir el ateş ettiğini, bunun üzerine 4 erkek şahsın kaçarak Kile Restaurant karşısında park halinde bulunan bordo renkli Ford Fiesta marka araca bindiklerini, bu esnada söz konusu araçtan da iki el silah sesi geldiğini, sonrasında Ağaoğlu'nun kullandığı araç ile arkasında bulunan koyu renkli Ford Mondeo marka aracın olay yerinden uzaklaştıklarını" ifade ettiği, olayın faillerinin bulunmasıyla ilgili tahkikatın halen devam ettiğinin öğrenildiğinin ifade edildiği, Öte yandan, 18/09/2012 tarihli isimsiz e-posta ihbarında belirtilen Ağaoğlu Maslak 1453 inşaat projesindeki usulsüzlük iddialarıyla ilgili ayrıntılı bir çalışma yapıldığı intibaını uyandırmak için bununla ilgili önceden çalışılmış açık kaynak bilgilerine yer verildiği, bu minvalde; ihbarda belirtilen Maslak projesinin Ağaoğlu şirketler grubu tarafından Maslak Ayazağa'da F. Ormanları ile Park Orman'ın bitişiğindeki 314 dönümlük araziye yapıldığı, projenin adının "Ağaoğlu Maslak 1453" olduğu, İstanbul Maslak Mahallesi Söğüt Sokakta ikamet eden Coşkun Tozlu isimli şahsın, Maslak projesinin yanında bulunan arazisinin satılması için A. Ağaoğlu ve bir çalışanı tarafından tehdit edildiğini ileri sürerek suç duyurusunda bulunduğu yönünde bilgiler edinildiği ifade edilerek, bu bilgilerin yanı sıra devamında "Ağa'yı parası aklayamadı" başlıklı bir diğer haberde ise A. Ağaoğlu'nun 2B kapsamında İstanbul Çekmeköy'de bulunan arazilerinin olduğundan 20 dönüm kaçak gösterildiği, hatanın Milli Emlak tarafından fark edilmesi üzerine Hazine'nin 20 milyon TL zarardan kurtarıldığı yönünde bilgilere yer verildiğinin belirtildiği, raporun sonucunda da ihbarda ileri sürülen hususlar, ihbardan iki ay önce Etiler Akmerkez'de meydana gelen araç kurşunlama hadisesinin faili meçhul denilerek kapatılmış oluşu, ihbara konu usulsüz inşaat projesiyle ilgili yapılan açık kaynak araştırmasında tespit edilen bilgiler çerçevesinde iddiaların teyidi, soruşturulması, ismi geçen şahısların illegal bir oluşum içerisinde bulunup bulunmadıklarının tespit edilmesi, illegal bir oluşumun tespiti halinde çıkar amaçlı suç örgütünün yapısının ve faaliyetlerinin tüm yönleriyle tespit edilebilmesi, suç örgütünün gerçekleştirdiği eylemlerin ve örgüt adına hareket eden şahısların ortaya çıkarılabilmesi amacıyla soruşturma izni alınmasının uygun olacağının değerlendirildiğinin ifade edildiği, Nitekim daha önce üst bölümde de ifade edildiği üzere, sanık Duran Denizci imzasıyla sunulan (3) sayfadan oluşan sözde raporun son sayfasına emniyet (büro) amiri sıfatıyla sanık ... Üzümcü'nün "görüldü" şeklinde parafı düşülerek, 20/09/2012 tarihli sözde rapor ve ekindeki isimsiz ihbarın, İstanbul Organize Suçlarla Mücadele Şube Müdürü sanık Nazmi Ardıç imzalı 21/09/2012 tarihli ve "soruşturma talimatı" konulu üst yazı ile İstanbul Cumhuriyet Başsavcılığına intikal ettirildiği, soruşturma talepli yazıda yapılan açık kaynak araştırmasında ulaşılan tespitlerin, ihbarda belirtilen silahlı çatışma olayına ilişkin tahkikatın birçok yönden eksik yürütülmesi ve olayın faili meçhul kalmasının hep birlikte değerlendirilmesi neticesinde söz konusu faaliyetlerin ancak birden fazla kişinin belli bir suç organizasyonu dahilinde ortak hareket etmesiyle yapılabileceği ve bu nedenle örgütlü bir yapının bulunduğu gerekçeleriyle adli soruşturma izninin istenildiği, söz konusu talimat talebi üzerine de 21/09/2012 tarihi itibariyle 2012/125043 Sayılı suç soruşturmasının başlatıldığı, benzer gerekçelerle kısa bir süre sonra telekomünikasyon yoluyla iletişimin denetlenmesi ve teknik araçlarla izlemeye dair tedbir kararlarının alınarak soruşturmanın çerçevesinin genişletilerek sürdürüldüğü anlaşılmıştır. Her şeyden önce belirtmek gerekir ki, isimsiz ve hayli teferruatlı ihbarda iddia edilen hususların tamamı çıkar amaçlı bir suç örgütü şüphesiyle soruşturmaya başlatılmasını gerektirmeyen nitelikte iddialardır. Sanıklar her ne kadar savunmalarında 11/07/2012 tarihinde Etiler Akmerkez'de meydana gelen araç kurşunlama olayının tek görgü tanığı Metin G. isimli şahsın olaya karışanlardan birisinin A. Ağaoğlu olduğunu net bir şekilde ifade etmesine karşın İstanbul Asayiş Projesi (İSTAP) kayıtlarında bahse konu olayın faili meçhul olarak kayıtları girdiğini, adli nitelikteki olayın meydana geldiği yer itibariyle Beşiktaş İlçe Emniyet Müdürlüğü mıntıkasında yer alan Etiler Şehit N. Soydan Polis Merkezi Amirliğince A. Ağaoğlu ve korumalarının ifadesine başvurulmadığını ve buna yönelik bir adli tahkikat yürütülmediğini, isimsiz ihbarda belirtildiği gibi Ağaoğlu'nun bürokrasideki gücü, mevcut konumu ve bağlantıları sayesinde olayı kapatıldığına ve evrakın faili meçhul olarak kayıtlara girilmesinin sağlandığına dair kuşkular bulunduğunu, bu nedenle olayla ilgili tahkikat evrakının temini halinde soruşturmanın deşifre olma ihtimalinin yüksek olduğunu ifade etmişlerse de, faili meçhul şekilde kayıtlara girildiği söylenilen araç kurşunlatma hadisesiyle ilgili tahkikat evrakının yeniden ele alınarak delillerin toplanması her zaman için mümkün olup, bu çaptaki bir adli olaydan çıkar amaçlı bir suç örgütü şüphesinin çıkarılmış olması, bu olayın örgütlü suç soruşturmasına başlanılması için kurgusal soruşturmada görünürde hukuki bir enstrüman ve araç olarak kullanıldığının en büyük delili olarak karşımıza çıkmaktadır. Ayrıca, imar kirliliği ve imar yolsuzluğu iddialarının normal bir suç soruşturmasına konu edilebileceği ve suç soruşturmasında temin edilebilecek bilirkişi raporlarıyla maddi gerçeğin açığa çıkarılabileceği, suç tespitine ulaşılması halinde normal mahkemelerde ceza yargılaması yapılarak hüküm tesis edilebileceği gerçeği düşünüldüğünde, A. Ağaoğlu'nun bürokratik bağlantıları nedeniyle, imara aykırılık eylemlerinin ancak birden fazla kişinin belli bir suç organizasyonu dahilinde ortak hareket etmesiyle yapılabileceği ve bu nedenle örgütlü bir yapının bulunduğu gerekçeleriyle önceden peşin kabulle çıkar amaçlı bir suç örgütü soruşturmasına konu edilmesinin de, FETÖ/PDY silahlı terör örgütünün kurguladığı diğer kumpas soruşturmalarına karakteristik özelliğini veren biçimde, örgütlü suç soruşturması başlatma bahanesiyle bir takım suç iddiaları veya adi vakalar yahut olayların istihbari dinlemelerden elde edilen bilgi ve veriler ışığında kurgusal nitelikli isimsiz ihbarlarla detaylandırılarak emniyete ve oradan adliyeye intikal ettirilmesiyle büyük çaplı ses getiren operasyonlara dönüştürülmesi şeklindeki örgütsel taktik ve yöntemin bu olayda da uygulandığı kanaatine varılmasına sebebiyet vermiştir. Bunun ötesinde, aşağıda detaylı olarak izahına çalışılacak olan soruşturmada tespit edilen diğer hukuka aykırılıklar, usulsüzlük ve ihlallerle birlikte değerlendirildiğinde, emniyete yapılmış olan 18/09/2012 tarihli isimsiz e-posta ihbarında S. Açıkgöz, H. Öztürk ve H. Gıranta adlı şahıslar adına kayıtlı telefonları kullandıkları ve fakat soy isimleri ile açık kimliklerinin tespit edilemediği dile getirilen A. adlı kişinin; Çevre ve Şehircilik Bakanı ...'ın oğlu A. Oğuz Bayraktar, Sadık diye belirtilen kişinin ise; Bakan Bayraktar'ın danışmanı Sadık Soylu olduğunun İstanbul Emniyeti Organize Şube Müdürlüğünde görev yapan FETÖ/PDY mensubu adli kolluk görevlilerince en başından beri zaten bilindiği, isimsiz ihbarda bu kişilerin kullandıkları telefon numaralarının dahi yazılı olduğu, açıkça anlaşılacağı üzere; 18/09/2012 tarihli isimsiz ihbarın, adli kolluk görevlisi sanıklarca Çevre ve Şehircilik Bakanı ...'ı dolaylı yoldan dinlemek, çevresindeki kişiler ve ilişkileri üzerinden Bakan ile ilgili dolaylı yoldan soruşturma yürüterek delil elde etmek amacıyla kurgulanmış bir ihbar niteliğinde olduğu, uzun süre adli dinleme yapabilmek için kamuoyunca tanınan iş adamı / müteahhit A. Ağaoğlu'nun korumalarının karıştığı bir silahlı tartışma gerekçe gösterilerek suç örgütü isnadında bulunulduğu, suç örgütü şüphesi ve intibaı yaratmak için S. Açıkgöz, H. Öztürk ve H. Gıranta adlı ilgisiz kişilerin isimlerinin kolluk ve savcılık talep yazıları içerisine serpiştirildiği, oysa ki operasyon öncesi hazırlanan 17/12/2013 tarihli kolluk fezlekesinde soruşturmanın başlangıcında varlığı iddia edilen Çevre / Şehircilik Bakanlığında odaklanmış çıkar amaçlı suç örgütü şeması içerisinde ne A. Ağaoğlu'nun ne de S. Açıkgöz, H. Öztürk ve H. Gıranta'nın adının yer almadığı, A. Ağaoğlu suç örgütüne dahil olarak faaliyet yürüttükleri iddiasıyla haklarında soruşturma izni alınan ve bilahare ilk dinleme talep yazılarında isimleri zikredilen S. Açıkgöz, H. Öztürk ve H. Gıranta hakkında zaten soruşturmanın devamında bir daha CMK m.135 tedbiri uygulanması talebinde bulunulmadığı, Bakanın oğlu ve Bakan danışmanının telefonlarını dinleyebilmek için bu kişilerin isminin sanki bir suç örgütü yapılanması içerisindeymişler görüntüsü verebilmek için formaliteden evrak üzerinde zikredildiği ve ortaya atıldığı, hatta daha ötesinde soruşturmanın başlangıcında çıkar amaçlı suç örgütü kurmak ve buna bağlı örgüt faaliyetlerinden ötürü somut delillere dayalı kuvvetli şüphe sebeplerinin varlığı gerekçesiyle CMK m.135 gereği hakkında iletişimin denetlenmesi tedbiri uygulanmış olan, soruşturmanın başlatılmasının gerekçesini oluşturan iddiaların merkezinde yer alan A. Ağaoğlu'nun 17 Aralık operasyonu sonrası savcı M. Yüzgeç tarafından mevcut delil durumu itibariyle sadece adli kontrol istemiyle mahkemeye sevk edilebildiği, Soruşturma kapsamında yapılan teknik ve fiziki takipler sonucu Çevre / Şehircilik Bakanlığı odağında varlığının tespit edildiği belirtilen suç örgütünde örgüt yöneticileri olarak Çekmeköy eski Belediye Başkanı ..., Çevre ve Şehircilik Bakanının oğlu A. Oğuz Bayraktar ve Bakan danışmanı Sadık Soylu'nun gösterildiği, öte yandan Toplu Konut İdaresi Başkanlığının bir iştiraki olan Emlak Konut Gayrimenkul Yatırım Ortaklığı A.Ş Genel Müdürü, TOKİ İstanbul Emlak Dairesi Başkanı, Çevre ve Şehircilik Bakanlığı Mekansal Planlama Genel Müdürü, Çevre ve Şehircilik Bakanlığı Müşaviri, İstanbul Çevre ve Şehircilik İl Müdürü, Müdür Yardımcıları, bu kurumlardaki diğer şube müdürü, müdür yardımcısı pozisyonundaki şahısların ise suç örgütü üyesi olarak gösterildikleri, sonuç olarak asılsız suç örgütü iddiasıyla soruşturma başlatıp, bu soruşturma üzerinden teknik ve fiziki takip kararları alınmasındaki asıl amaç ve gerçek niyetin; Örgütsel plan ve hedef doğrultusunda Hükûmet aleyhinde soruşturma dosyası oluşturabilmek ve zahiren soruşturma verisi toplamak için İstanbul'da imarla ilgili bürokratik kadro üzerinden siyasi bir kişilik olan Çevre / Şehircilik Bakanını dinlemek ve takip etmek olduğu, bu itibarla 2012/125043 Sayılı imar yolsuzluğu adı verilen soruşturmanın en başından itibaren İstanbul Organize Suçlarla Mücadele Şube Müdürlüğünün üst yönetim kadrosunda görev yapan FETÖ/PDY mensubu adli kolluk görevlisi sanıklar tarafından kurgulanarak, devamında soruşturma kapsamındaki iş ve işlemlerin de bu çerçevede yürütüldüğü, koordine edildiği, yönlendirildiği ve operasyonla neticelendirildiği vicdani sonuç ve kanısına ulaşılmıştır. 2.Soruşturmaların Başlatıldığı Birimlere Dair Göze Çarpan Usulsüzlükler; 2.1. Mali Şube'nin Takip Ettiği Rıza Sarraf Dosyası; Soruşturma dosyaları içeriğinin anlatıldığı bölümde detaylı olarak izah edildiği üzere, 13/09/2012 tarihinde 2012/120653 sırasına kayden başlatılan soruşturma İstanbul Cumhuriyet Başsavcılığı Kaçakçılık ve Narkotik Suçlar Soruşturma Bürosunca yürütülmüştür. Suç soruşturmasının bahse konu tarihte Rıza Sarraf, A. Happani, Turgut Happani, Mohammed Zarrab, Taha A. Alacacı, Nesteren Zarei Deniz, Türker Sargın, Abdurrahman İşcen, Cemalettin Happani, Abdurrahman Nenem, Jafar Einaki Koucheh Bagh ve Babak Behravesh Alamdari isimli şüpheliler hakkında suç işlemek amacıyla örgüt kurmak, örgüt faaliyeti çerçevesinde kaçakçılık (5607 Sayılı Kaçakçılık Kanununa muhalefet) ve örgüt faaliyeti çerçevesinde suçtan kaynaklı malvarlığı değerlerini -suç gelirlerini aklama suçlarından başladığı anlaşılmaktadır. Bilindiği üzere, 5271 Sayılı CMK'nın "görev ve yargı çevresinin belirlenmesi" başlıklı 250. maddesi ve dolayısıyla bu kanun hükmü çerçevesinde faaliyet gösteren CMK'nın 250. maddesiyle görevli soruşturma (savcılık) birimleri ve ağır ceza mahkemeleri kamuoyunda 3. yargı paketi olarak bilinen ve 05/07/2012 tarihli Resmi Gazetede yayımlanmak suretiyle yürürlüğe giren 02/07/2012 tarih ve 6352 Sayılı Kanun'un 105. maddesiyle yürürlükten kaldırılmış, yerine ise 3713 Sayılı Terörle Mücadele Kanununun 10. maddesiyle görevli soruşturma birimleri ve yargı çevreleri birden fazla ili kapsayan ağır ceza mahkemeleri ihdas edilmiştir. 2012/120653 Sayılı soruşturmanın başladığı 13/09/2012 tarihi itibariyle 3713 Sayılı Terörle Mücadele Kanununun10. maddesinin yürürlükte olduğu ve dolayısıyla TMK'nın 10. maddesiyle görevli / yetkili soruşturma birimlerinin faal olduğu, öte yandan 05/07/2012 tarihinde yürürlüğe giren 02/07/2012 tarih ve 6352 Sayılı Kanun'un 75. maddesiyle değişik 3713 Sayılı Terörle Mücadele Kanununun göreve ilişkin "görev ve yargı çevresinin belirlenmesi, soruşturma ve kovuşturma usulü" başlıklı 10. maddesinin, 5237 Sayılı Türk Ceza Kanununda yer alan; örgüt faaliyeti çerçevesinde işlenen suçtan kaynaklı malvarlığı değerlerini aklama suçu ile ilgili soruşturmaların Hakimler ve Savcılar Yüksek Kurulunca bu suçların soruşturmalarında görevlendirilen Cumhuriyet savcılarının görev yaptığı TMK'nın 10. maddesiyle görevli / yetkili soruşturma birimleri tarafından yürütüleceği, bu suçlardan açılacak davalara ise yargı çevresi birden çok ili kapsayacak şekilde belirlenecek illerde görevlendirilecek ağır ceza mahkemelerinde bakılacağı hükümlerini amir olduğu anlaşılmaktadır. Esasen, soruşturmanın başladığı tarihte yürürlükte bulunan 3713 SK'nın 10. maddesinde yer alan göreve ilişkin düzenlemenin, söz konusu Kanun maddesinin yürürlükten kaldırdığı 5271 Sayılı CMK'nın 250. maddesindeki önceki düzenlemeye koşut bir düzenleme içerdiği, diğer yandan örgüt faaliyeti çerçevesinde işlenen suçtan kaynaklı malvarlığı değerlerini aklama suçu ile ilgili soruşturmaların özel yetkili savcılıklarca yürütüleceğine, kovuşturmalara ise özel yetkili mahkemelerce bakılacağına dair hükmün ise 26/06/2009 tarih ve 5918 Sayılı Kanun ile ihdas edildiği görülmektedir. Gerçekten de, 5271 Sayılı CMK'nın "görev ve yargı çevresinin belirlenmesi" başlıklı 250. maddesinin 1. fıkrasının (a) bendinin ilk düzenleniş hali yalnızca Türk Ceza Kanununda yer alan örgüt faaliyeti çerçevesinde işlenen uyuşturucu ve uyarıcı madde imal ve ticareti suçu ile ilgili soruşturmaların CMK'nın 250. maddesiyle görevli / yetkili Savcılık birimlerince yürütüleceği hükmünü amir iken, 09/07/2009 tarihli Resmi Gazetede yayımlanarak yürürlüğe giren 26/06/2009 tarihli "Türk Ceza Kanunu ile Bazı Kanunlarda Değişiklik Yapılmasına Dair Kanun"un 7. maddesiyle 5271 Sayılı CMK'nın 250. maddesinin 1. fıkrasının (a) bendine eklenen hüküm ile örgüt faaliyeti çerçevesinde işlenen suçtan kaynaklı malvarlığı değerlerini aklama suçu ile ilgili soruşturmaların da özel yetkili savcılıklar eliyle yürütüleceği düzenlemesinin getirildiği, 5271 Sayılı CMK'nın 250. maddesiyle görevli soruşturma ve kovuşturma birimlerini ilga ederek yerine TMK'nın 10. maddesiyle görevli soruşturma ve kovuşturma birimlerini ihdas eden 02/07/2012 tarih ve 6352 SK ile değişik 3713 Sayılı TMK'nın 10. maddesinde de aynı düzenlemenin yer aldığı anlaşılmaktadır. Bu durum muvacehesinde, 2012/120653 Sayılı soruşturma şüphelilerine yüklenen eylemler arasında örgüt faaliyeti çerçevesinde işlenen suçtan kaynaklı malvarlığı değerlerini aklama suçunun da bulunması karşısında soruşturmanın başladığı 13/09/2012 tarihi itibariyle yürürlükteki 3713 Sayılı TMK'nın 10. maddesi hükmü uyarınca şüphelilerle ilgili suç soruşturmasının Terörle Mücadele Kanunu (TMK) Soruşturma Bürosunda yürütülmesi yasal bir zorunluluk olarak karşımıza çıkmaktadır. Bu durum bir iş bölümünün gereği olarak değil ve fakat soruşturmanın başladığı tarih itibariyle yasal bir zorunluluk gereğidir. Bilindiği üzere, göreve ilişkin düzenlemeler kamu düzenine ilişkin hususlardan olup, soruşturma ve kovuşturmanın her aşamasında yargı birimlerince re'sen gözetilmesi gerekir. Kaldı ki, 25/07/2011 tarihli bir önceki çalışma talimatı ve eklerini yürürlükten kaldıran ve 02/10/2012 tarihinde yürürlüğe giren İstanbul Cumhuriyet Başsavcılığı Çalışma Talimatının Terörle Mücadele Kanunu Soruşturma Bürosu başlıklı ilgili kısmında da, örgüt faaliyeti çerçevesinde işlenen suçtan kaynaklanan malvarlığı değerlerini aklama suçu ile ilgili soruşturmaların Terörle Mücadele Kanunu Soruşturma Bürosunda yapılacağı belirtilmiştir. İstanbul Cumhuriyet Başsavcılığının, bir nüshası dosya içerisinde bulunan 27/11/2018 tarih ve 2018/5920 HSK.M sayılı yazısı içeriğinden de anlaşılacağı üzere, 17/07/2012 tarihinden itibaren ve soruşturmanın başladığı tarih itibariyle de İstanbul Cumhuriyet Başsavcılığı TMK 10. maddesiyle yetkili bölümünden sorumlu bir başka deyişle Terörle Mücadele Kanunu (TMK) Soruşturma Bürosundan sorumlu Cumhuriyet Başsavcı Vekilinin Oktay Erdoğan (29429) olduğu anlaşılmakta olup, örgüt faaliyeti çerçevesinde işlenen suçtan kaynaklı malvarlığı değerlerini aklama suçu iddiasıyla başlatılacak bir soruşturmanın yasanın emredici nitelikteki hükmü ve savcılık çalışma talimatı gereğince İstanbul Cumhuriyet Başsavcılığının TMK 10. maddesiyle yetkili soruşturma bürosunda başlatılması gerekmesine göre kolluğun soruşturma talep / izin yazısının da ancak bu kısımdan sorumlu Cumhuriyet Başsavcı Vekili ... Erdoğan'ın maddi ve hukuki denetiminden geçmek suretiyle soruşturmaya kaydedileceği hususu izahtan varestedir. Hal böyle olmakla birlikte, FETÖ/PDY silahlı terör örgütü üyesi kolluk görevlisi sanıklarca, Örgütün yargıdaki uzantılarıyla eylem ve irade birliği içerisinde hareket edilerek soruşturmanın gizlilik içerisinde yürütülmesi ve dar bir kadro tarafından bilinmesi amacına matuf olarak, örgüt üyesi olmayan ve örgütle iltisakı bulunmayan TMK Soruşturma Bürosu Başsavcı Vekili ... Erdoğan'ın denetiminden kaçırmak için hususiyetle Kaçakçılık ve Narkotik Suçlar Soruşturma Bürosunda "başlatıldığı ve yürütüldüğü" anlaşılmaktadır. Soruşturmanın başlatıldığı 13/09/2012 tarihi itibariyle Kaçakçılık ve Narkotik Suçlar Bürosundan sorumlu başsavcı vekili ise; silahlı terör örgütü FETÖ/PDY yöneticiliği / üyeliği isnadıyla hakkında birçok soruşturma bulunan, hatta 17 Aralık soruşturmaları nedeniyle Türkiye Cumhuriyeti Hükûmetini ortadan kaldırmaya veya görevini yapmasını engellemeye teşebbüs etmek, silahlı terör örgütü kurmak ve yönetmek, haberleşmenin gizliliğini ihlal, özel hayatın gizliliğini ihlal ve diğer suçlardan Yargıtay 16. Ceza Dairesinde ilk derece mahkemesi sıfatıyla hakkında kovuşturma yürütülmekte olan, Bylock kullanıcısı olduğu tespit edilen ve halen yurt dışında kaçak olduğu bilinen meslekten ihraç edilmiş eski savcı Zekeriya Öz olup, 2012/120653 sayısına kaydedilen Mali Şube Müdürü sanık ... imzalı soruşturma izni talepli 13/09/2012 tarihli üst yazıda da Zekeriya Öz'ün havale ve imzasının bulunduğu, evrakın adı geçenin imzasıyla soruşturmaya kaydedildiği anlaşılmaktadır. Yukarıda da "17 Aralık soruşturmalarını yürüten eski savcıların FETÖ/PDY terör örgütü ile irtibatlarının varlığına dair deliller" alt başlığı altında değinildiği üzere, 17 Aralık soruşturmalarının koordinatör savcısı sıfatıyla şüphelilerin emniyette gözaltında bulundukları ve ifadelerinin alındığı süreçte 19/12/2013 günü rutinin aksine operasyonun yürütüldüğü İstanbul Mali Şube Müdürlüğüne giderek 18/12/2013 tarihinde yeni görevlendirilen emniyet yönetici kadrosunu tehdit ettiği yönünde açık kaynak bilgileri de bulunan eski savcı Zekeriya Öz, Hakimler ve Savcılar Yüksek Kurulu 3. Dairesi tarafından 17 Aralık soruşturmalarıyla ilgili verilen 07/08/2015 tarihli inceleme ve soruşturma izni sonrası HSYK Teftiş Kurulu Başkanlığı Büşmüfettişliğinin 10/08/2015 günü kendisiyle birlikte diğer şüpheliler C. Kara ve M. Yüzgeç hakkındaki tutuklama talebine istinaden Bakırköy 2. Ağır Ceza Mahkemesi'nin 10/08/2015 ..., 2015/874 değişik iş sayılı tutuklamaya yönelik yakalama müzekkeresi tanzimi kararından evvel Artvin / Sarp kara hudut kapısı üzerinden yurt dışına kaçmış, kaçmadan kısa bir süre evvel 02/08/2015 tarihinde twitter hesabından "hırsızlık ve yolsuzlarını örtbas için kanun değiştirip hakim savcı ve polis tutuklattıranlar, iktidar için şehitlerin sayısından medet umuyor", "seçim uğruna her ... şehit haberleri görüp oy oranı artırma derdindeki vicdansızlar. Ülkeyi hırs ve iktidarınız için kan gölüne çevirdiniz", "gezi olaylarına PKK müdahil olsaydı şu an hükumet edenlerin bu makamda oturma imkanları olmayacaktı. PKK kimden emir aldı ise katılmadı!", "Gezi olaylarının çözüm süreciyle alakasının olmadığını bilmeyen bir geçici Başbakan tarafından yönetiliyoruz" şeklinde doğrudan siyasi içerik taşıyan, 17 Aralık soruşturmalarında örgütsel talimat / motivasyonla ve başından beri siyasi hedef / saik gözeterek hareket ettiğini çok açık ve net biçimde ortaya koyan paylaşımlar yaptığı görülmüştür. Bu itibarla ilk derece mahkemesince yapılan değerlendirme; “soruşturmanın başlangıcındaki soruşturma bürosu tercihinin ve soruşturmaya kayıt ile soruşturma savcısını belirleme (dosya tevzi etme) hususunda takdir yetkisi ve inisiyatifini kullanacak olan ilgili Başsavcı vekili olarak Zekeriya Öz'ün tercih edilmesinin tamamen bilinçli ve kasıtlı bir tercih olduğu, bu konudaki sürecin tesadüfi şekilde gelişmediği, soruşturma evrakının başlangıçtan itibaren Cumhuriyet Başsavcılığından gizlenmesi ve sadece Örgütle irtibatlı / iltisaklı yargı ve emniyet mensuplarınca bilinmesini temine yönelik olarak özellikle TMK Soruşturma Bürosu Başsavcı Vekilinin denetiminden kaçırılarak başka bir soruşturma bürosunda başlatıldığı, ayrıca UYAP bilişim sistemine taraf (şüpheli) bilgileri girilmeyip "meçhul şüpheli" kaydı da yapılarak soruşturmanın başından itibaren gizlendiği kanaati oluşmuştur. Nitekim, yeri geldiğince yeniden izah edilecek olmakla birlikte, dosya sanıklarından dönemin Organize Suçlarla Mücadele Şube Müdürü Nazmi Ardıç savunması sırasında kendi şubesiyle ilgili benzer bir konu hakkında sorulan soruya suç / soruşturma tarihinde İstanbul C. Başsavcılığının TMK Soruşturma Bürosundan sorumlu Başsavcı Vekili ... Erdoğan'ın kolluk eliyle yürütülen projeli (teknik ve fiziki takipli) soruşturmalara mesafeli yaklaşması nedeniyle bu tür soruşturmaların TMK Büro eliyle yürütülmesinin tercih edilmediğini ifade etmiştir. Bu durum dahi Örgütün yargı ve emniyetteki uzantılarının soruşturmayı özellikle denetimden kaçırmak, gizlemek amacıyla ve yalnızca dar bir kadro içerisinde bilinecek şekilde sürdürülmesini sağlamak için bu şekilde hareket ederek soruşturmayı Kanunun amir hükmüne rağmen görevli olmayan bir soruşturma bürosunda yürüttüklerinin zımni bir itirafı niteliğinde görülmüştür.” Şeklinde olduğu belirlenmiştir. Benzer nitelikte, soruşturmanın başlangıcındaki gizleme yönteminin Organize Suçlarla Mücadele Şube Müdürlüğü eliyle yürütülen 2012/125043 numaralı imar dosyasında da uygulandığı anlaşılmış olup, bu hususa yeri geldiğinde değinilecek olmakla birlikte, 25 Aralık soruşturması olarak bilinen İstanbul Cumhuriyet Başsavcılığının 2012/656 Sayılı soruşturmasında ise bunun aksi yönünde bir uygulama yapıldığı görülmüştür. Nitekim, İstanbul Cumhuriyet Başsavcılığının 2012/656 Sayılı evrakı üzerinden yürütülen sözde yolsuzluk ve ihaleye fesat karıştırma soruşturmasının operasyona dönüştürülmeye çalışıldığı ve fakat emniyet birimlerinin sözde yakalama / gözaltı talimatlarını yerine getirmemesi nedeniyle hükûmete yönelik bir diğer kalkışma girişiminin akim kaldığı ve başarılı olunamadığı, 25/12/2013 tarihinden sonraki süreçte kamuoyunda ve medya organlarında dahi "Terör mahkemesi yolsuzluğa bakar mı?" şeklinde ciddi soru işaretleri uyandıran (Hürriyet gazetesi S. Ergin, 08/01/2014 tarihli köşe yazısı, sayfa 18) 25 Aralık soruşturmasında bilindiği üzere; soruşturma şüphelilerinin büyük kısmını Türkiye'nin son dönemdeki büyük altyapı projelerinin yüklenici firmalarının yöneticilerinin oluşturmasına, soruşturmada şüphelilere atfedilen suçların haksız ekonomik çıkar amacıyla suç örgütü kurmak ve örgüt faaliyeti çerçevesinde kamu ihalelerine fesat karıştırmak suçları olarak nitelendirilmesine, bu veriler ışığında dosyanın CMK'nın 250.maddesiyle görevli veya 3713 Sayılı TMK'nın 10. maddesiyle görevli TMK Soruşturma Bürosunda soruşturulabilmesi için bu iş adamlarına ve dosya şüphelilerine yüklenilen çıkar amaçlı suç örgütü faaliyeti çerçevesinde kamu ihalelerine fesat karıştırma suçunun ancak cebir ve tehdit uygulanarak işlenmesinin gerekmesine, bir başka deyişle soruşturma şüphelilerine yüklenen bu suçların "cebir ve tehdit" unsurlarını da içermesinin zorunlu olmasına, 06/03/2012 tarihinde 2011/2323 Sayılı soruşturmadan tefrik edilerek 2012/656 numaralı soruşturma üzerinden haklarında ihaleye fesat karıştırma suçundan soruşturma başlatılan şüpheliler (..., Usame Kutup, Muaz Kadıoğlu) hakkında ise "cebir ve tehdit" faktörünün varlığına dair hiçbir somut olgu ve maddi delil bulunmamasına rağmen 25 Aralık soruşturması olarak bilinen 2012/656 Sayılı soruşturmanın CMK'nın 250.maddesiyle görevli soruşturma bürosunda başlatıldıktan sonra 05/07/2012 tarihinde yürürlüğe giren yasa gereği bu büronun lağvedilmesi üzerine yerine ihdas edilen Terörle Mücadele Kanunu (TMK) Soruşturma Bürosunda ve FETÖ/PDY firarisi eski savcı Muammer Akkaş tarafından yürütüldüğü anlaşılmıştır ki, bu hususa 25 Aralık soruşturmasına dair düzenlenen 28/09/2015 tarihli iddianame ve yargılama neticesi İstanbul 13. Ağır Ceza Mahkemesi'nin 2015/366 esas sayılı dosyasına ait 24/12/2018 tarihli gerekçeli kararda da yer verildiği ve dile getirildiği görülmüştür. Bu arada hatırlatmak gerekir ki, İstanbul Cumhuriyet Başsavcılığı'nın CMK'nın250. maddesiyle yetkili birimi tarafından jandarma eliyle yürütülmekte olan 2011/2323 soruşturma sırasına kayıtlı örgütlü dosya takibi yapılmakta iken, dosyadaki bir takım konuşmaların ihaleye fesat karıştırma suçu oluşturabileceğinden bahisle 06/03/2012 tarihinde dosya şüphelilerinden bir kısmı hakkında tefrik kararı yazılarak dosyanın 2012/656 sıra numarasına kaydı suretiyle başlatılan 25 Aralık soruşturmasının özel yetkili büroda başlatıldığı 06/03/2012 tarihi itibariyle CMK'nın 250. maddesiyle yetkili Başsavcı vekilinin yine FETÖ/PDY mensubiyeti iddiasıyla hakkında çok sayıda iddia, soruşturma ve kovuşturma bulunan firari eski savcı F. Seçen olduğu, T. Çolakkadı'nın 05/04/2011 tarihi itibariyle İstanbul Cumhuriyet Başsavcısı olmasından sonra adı geçenin T. Çolakkadı'nın yerine 11/04/2011 tarihinden itibaren ve 02/07/2012 tarihine değin İstanbul Cumhuriyet Başsavcılığı CMK 250.maddesiyle yetkili bölümünden (yani terör ve terörle ilintili örgütlü suçlardan) sorumlu Cumhuriyet Başsavcı vekili olarak görev yaptığı anlaşılmıştır. Bu sayede, CMK'nın 250.maddesiyle yetkili veya TMK Soruşturma Bürolarında soruşturulmaması gereken, bu büroların kanunla ve çalışma talimatıyla çizilmiş görev alanına girmeyen bir soruşturma (25 Aralık soruşturması olarak bilinen 2012/656 soruşturma) ilgili Başsavcı vekilinin Örgüt irtibatı / mensubiyeti nedeniyle bu soruşturma bürosunda başlatılıp idame ettirilirken, Kanun ve kanuna istinaden çıkarılan çalışma talimatı gereği bu Büroların görev alanına giren soruşturmalar ise (davanın konusunu teşkil eden 2012/120653-125043 numaralı soruşturmalar) soruşturma başlangıç tarihlerinde ilgili Bürolardan sorumluBaşsavcı Vekillerinin Örgüt irtibatı / mensubiyeti olmaması nedeniyle sırf gizlemek amacıyla ilgisiz soruşturma bürolarında başlatılmıştır. Bu noktada ifade etmek gerekir ki, görüldüğü üzere Örgüt tarafından bu tür soruşturmaların "başlangıç" aşamasındaki gizleme ve soruşturma bürosu seçimi faaliyetlerine çok önem verildiği değerlendirilmiştir. FETÖ/PDY silahlı terör örgütünün emniyetteki uzantıları eliyle yoğunlukla teknik ve fiziki takip tedbirleri üzerinden yürütülen kapsamlı, aynı zamanda 2007 yılından sonraki süreçte büyük siyasi, sosyal ve ekonomik sonuçlar doğurmuş olan kurgusal nitelikteki soruşturmaların Örgütün yargıdaki uzantılarıyla eylem ve irade birliği içerisinde yürütüldüğü bilinmekle birlikte, dinleme ve izleme faaliyetlerinin tamamen kolluk güçlerince yürütülmesi, eylem ve işlemlerin yoğunlukla emniyette gerçekleştirilmesindeki nedenlerinden ötürü bu nitelikteki soruşturmaların yürütülmesi ve yönlendirilmesindeki asıl inisiyatifin Örgüt üyesi kolluk görevlileri ve bunların kadrolaştıkları emniyetin İstihbarat, Terör, Kaçakçılık, Mali Suçlar, Narkotik ve Organize gibi operasyonel birimlerinde olduğu, bu tür kurgusal nitelikteki soruşturmaların Örgütün özellikle kadrolaştığı bu operasyonel birimlerinde görev yapan kolluk güçlerince yönlendirildiği ve bu konudaki belirleyici gücün Örgüt üyesi kolluk görevlileri olduğu gerçeği aynı zamanda maddi bir vakıa olarak karşımıza çıkmıştır. Nitekim, ilk derece mahkemesinde tanık olarak ifadesi alınan eski savcı Y. Kıstı duruşmadaki yeminli beyanında, suç tarihinde bizatihi kendi uhdesinde bulunan 2012/120653 Sayılı soruşturma evrakının mahiyetinin Rıza Sarraf ile ilgili kaçakçılık ve daha ziyade 213 Sayılı Kanuna muhalefet (vergi usulsüzlüğü) boyutunda olduğunu bildiğini, soruşturmanın ilerleyen safhalarında kolluk görevlilerinin dönemin kabine üyeleri bazı bakanların suça karıştıkları iddialarıyla ilgili kendisine herhangi bir surette bilgi vermediklerini, buna dair iletişim görüşmelerinden, fiziki takip verilerinden ve sair delillerden bilgi sahibi olmadığını, projeli (teknik -fiziki takipli) soruşturmalar olarak bilinen bu tür kapsamlı soruşturmalarda, soruşturma içeriği ve kapsamından emniyetin ilgili biriminin kendilerini brife ettikleri ve bilgilendirdikleri oranda bilgi sahibi olabileceklerini ifade ettiği görülmüş, aynı mahiyetteki beyanın 2012/125043 Sayılı soruşturmayı bir süre uhdesinde bulunduran savcı Bekir Gencer'in tanıklık ifadesinde de dile getirildiği anlaşılmıştır. Birbirini destekler nitelikteki beyanların yukarıdaki paragrafta dile getirilen maddi gerçeği doğrudan teyit eder mahiyette olduğu değerlendirilmiştir. SONUÇ İTİBARİYLE; her iki dosyada da, kurgusal nitelikteki kapsamlı soruşturmaların resmiyete döküldüğü ve hukuken soruşturma kılıfına sokulduğu başlangıç aşamalarında soruşturma bürosu seçimine dikkat edildiği, zira soruşturmaya kayıt işleminin bu aşamada yapıldığı, projeli (teknik ve fiziki takipli) tabir edilen dosyalarda adli kolluk birimleri olan operasyonel şube müdürlüklerinin (terör, organize, kaçakçılık, mali, narkotik gibi) getirdiği soruşturma izin talep yazısının ilgili bürodan sorumlu başsavcı vekilinin süzgecinden ve aynı zamanda maddi ve hukuki denetiminden geçtiği, soruşturma evrakının tevzi edileceği soruşturma savcısının da bu aşamada belirlendiği, bu itibarla örgütle irtibatı veya iltisakı olmayan bir başsavcı vekilinin denetimine sunulmasının dikkat çekebileceğinin değerlendirildiği, yahut örgütün gizliliği korumak için, kalabalık evrak içerisinde gözden kaçacak şekilde söz konusu evrakları denetime sunduğu, bu sayede olabildiğince dar bir kadro çerçevesinde ve gizlilik içerisinde yürütülmesinin sağlandığı, bu nitelikteki soruşturmaların başlatılmasından sonraki süreçte, soruşturmanın teknik ve fiziki takip odaklı ve yoğunlukla bu şekilde yürütülmesi hasebiyle, soruşturmanın yönlendirilmesi, koordinasyonu ve takibindeki inisiyatif adli kolluk birimine bir başka deyişle emniyette olacağından başlangıcındaki büro seçimine daha çok önem verildiği, dava konusu Mali Şube tarafından 2012/120653 Sayılı suç soruşturmasında da bu şekilde hareket edildiği belirlenmiştir. 2.2. Organize Şube'nin Takip Ettiği Toki Dosyası; Aynı şekilde soruşturma dosyaları içeriğinin anlatıldığı önceki bölümlerde detaylı olarak izah edildiği üzere, 21/09/2012 tarihinde 2012/125043 sırasına kayden başlatılan soruşturma İstanbul Cumhuriyet Başsavcılığı Sahtecilik ve Dolandırıcılık Suçları Soruşturma Bürosunca yürütülmüştür. Suç soruşturmasının bahse konu tarihte A. İbrahimağaoğlu, S. Açıkgöz, H. Öztürk ve H. Gıranta isimli şüpheliler hakkında "çıkar amaçlı suç örgütü kurmak ve buna bağlı olarak örgüt faaliyetleri" suçlarından başlatıldığı, soruşturmanın devamında iletişimin denetlenmesine dair taleplerin sıklıkla bu şekilde yapıldığı, 12/11/2012 tarihli iletişimin denetlenmesi talep yazısında soruşturma konusu suç kısmında "suç örgütü kurmak suretiyle cebir, baskı, şiddet ile haksız ekonomik çıkar sağlamak" ibaresinin kullanıldığı, öte yandan soruşturma izin talebine esas kolluk rapor ve izin talep yazılarında suç soruşturması gerekçelerinden birisi olarak; şüpheli A. Ağaoğlu ile ilişkilendirilen 11/07/2012 tarihli araç kurşunlama ve silahla tehdit olayının gösterildiği ve yine öte yandan soruşturmanın başlamasına gerekçe gösterilen Ağaoğlu Maslak 1453 isimli inşaat projesinin yapıldığıtaşınmaza komşu parsel sahibi Coşkun Tozlu isimli şahsın A. Ağaoğlu ve bir çalışanı tarafından tehdit edildiğine dair iddialara yer verildiği, hatta tehdit olayı ile ilgili yapılan çalışmalardan söz edilerek inşaat projesinin yapıldığı Maslak Mahallesi Söğüt Sokak adresinde mukim olan Coşkun Tozlu isimli şahsın Ağaoğlu'na ait Maslak projesi yanında bulunan arsasını satması için Ağaoğlu ve çalışanı tarafından tehdit edildiğine dair suç duyurusunda bulunduğunun, bunun Habertürk muhabiri Özden Atik tarafından haberleştirildiğinin ifade edildiği, böylelikle A. Ağaoğlu liderliğinde oluşturulduğu belirtilen çıkar amaçlı suç örgütünün eylemlerini baskı ve tehdit yoluyla işlediği iddialarına yer verildiği, Öte yandan 3713 Sayılı Terörle Mücadele Kanununun göreve ilişkin "görev ve yargı çevresinin belirlenmesi, soruşturma ve kovuşturma usulü" başlıklı 10. maddesinin 4. fıkrasının (a) bendinde, Türk Ceza Kanununda yer alan; haksız ekonomik çıkar sağlamak amacıyla kurulmuş bir örgütün faaliyeti çerçevesinde cebir ve tehdit uygulanarak işlenen suçlarla ilgili soruşturmaların Hakimler ve Savcılar Yüksek Kurulunca bu suçların soruşturmalarında görevlendirilen Cumhuriyet savcılarının görev yaptığı TMK'nın 10. maddesiyle görevli / yetkili soruşturma birimleri tarafından yürütüleceği, bu suçlardan açılacak davalara ise yargı çevresi birden çok ili kapsayacak şekilde belirlenecek illerde görevlendirilecek ağır ceza mahkemelerinde bakılacağı hükümlerini amir olduğu anlaşılmaktadır. Bu durum muvacehesinde, 2012/125043 Sayılı soruşturma şüphelilerine isnat olunan iddialara nazaran, soruşturmanın başladığı 21/09/2012 tarihi itibariyle yürürlükteki 3713 Sayılı TMK'nın 10. maddesinin 4. fıkrasının (a) bendi hükmü uyarınca, şüphelilerle ilgili örgütlü suç soruşturmasının Terörle Mücadele Kanunu (TMK) Soruşturma Bürosunda yürütülmesi yasal bir zorunluluk olarak karşımıza çıkmaktadır. Madem, çıkar amaçlı bir suç örgütünün çok yüksek miktarda haksız ekonomik çıkar / rant elde etmek amacıyla açıkça imara aykırı inşaat yaptığı, bu sırada komşu parsel maliklerine yönelik baskı ve tehdit yollarına müracaat ettiği, imara aykırılıkların ortaya çıkmasının önüne geçmek için bürokratik bir takım ilişkilerini ve nüfuzunu kullandığı, bu iddiaları dile getirenleri silahla tehdit ettiği iddiaları ortaya atılmış, bu doğrultuda suç örgütü şüphesiyle soruşturma izni alınmıştır, o halde dile getirilen bu iddia ve kolluk tespitlerine nazaran örgütlü suç soruşturmasının yetkilendirilmiş savcılıkta (TMK Büroda) başlatılması ve yürütülmesi, bir iş bölümünün gereği olarak değil ve fakat soruşturmanın başladığı tarih itibariyle yasal bir zorunluluk gereği olarak karşımıza çıkmaktadır. Bilindiği üzere, göreve ilişkin düzenlemeler kamu düzenine ilişkin hususlardan olup, soruşturma ve kovuşturmanın her aşamasında yargı birimlerince re'sen gözetilmesi gerekir. Kaldı ki, 25/07/2011 tarihli bir önceki çalışma talimatı ve eklerini yürürlükten kaldıran ve 02/10/2012 tarihinde yürürlüğe giren İstanbul Cumhuriyet Başsavcılığı Çalışma Talimatının Terörle Mücadele Kanunu Soruşturma Bürosu başlıklı ilgili kısmında da, haksız ekonomik çıkar sağlamak amacıyla kurulmuş bir örgütün faaliyeti çerçevesinde cebir ve tehdit uygulanarak işlenen suçlarla ilgili soruşturmaların Terörle Mücadele Kanunu Soruşturma Bürosunda yapılacağı belirtilmiştir. Yukarıda, soruşturmanın başlatılması sebebine dair tespit edilen hukuka aykırılıklar kısmında da dile getirildiği üzere, isimsiz ve hayli teferruat içeren 18/09/2012 tarihli kurgusal nitelikteki ihbarda iddia edilen hususlar ilk derece mahkemesinin kabulünde de belirtildiği üzere çıkar amaçlı bir suç örgütü şüphesiyle soruşturmaya başlatılmasını gerektirmeyen nitelikte iddialardır. Ancak, madem bu iddialarla bir örgütlü suç soruşturma izni alınmıştır, o halde iddiaların içeriğine nazaran bu örgütlü suç soruşturmasının yasal olarak yürütülmesi icap eden yer yetkilendirilmiş savcılık yani TMK Soruşturma Bürosudur. Mali Şubenin 2012/120653 Sayılı soruşturmasıyla ilgili bir önceki bölümde ifade edildiği üzere, İstanbul Cumhuriyet Başsavcılığının, bir nüshası dosya içerisinde bulunan 27/11/2018 tarih ve 2018/5920 HSK.M sayılı yazısı içeriğinden de anlaşılacağı üzere, 17/07/2012 tarihinden itibaren ve soruşturmanın başladığı tarih itibariyle de İstanbul Cumhuriyet Başsavcılığı TMK 10. maddesiyle yetkili bölümünden sorumlu bir başka deyişle Terörle Mücadele Kanunu (TMK) Soruşturma Bürosundan sorumlu Cumhuriyet Başsavcı Vekilinin Oktay Erdoğan (29429) olduğu anlaşılmakta olup, Türk Ceza Kanununda yer alan; haksız ekonomik çıkar sağlamak amacıyla kurulmuş bir örgütün faaliyeti çerçevesinde cebir, baskı ve tehdit uygulanarak suç işlendiği iddiasıyla başlatılacak bir soruşturmanın yasanın emredici nitelikteki hükmü ve savcılık çalışma talimatı gereğince İstanbul Cumhuriyet Başsavcılığının TMK 10. maddesiyle yetkili soruşturma bürosunda başlatılması gerekmesine göre adli kolluk birimi olan Organize Suçlarla Mücadele Şube Müdürlüğünün soruşturma talep / izin yazısının da ancak bu kısımdan sorumlu Cumhuriyet Başsavcı Vekili ... Erdoğan'ın maddi ve hukuki denetiminden geçmek suretiyle soruşturmaya kaydedilmesi gerektiği hususu izahtan varestedir. Ancak hal böyle olmakla birlikte, yukarıdaki bölümlerde de izahına çalışılan Mali Şube soruşturmasında olduğu gibi 2012/125043 Sayılı soruşturmada da aynı şekilde, FETÖ/PDY silahlı terör örgütü üyesi kolluk görevlisi sanıklarca, Örgütün yargıdaki uzantılarıyla eylem ve irade birliği içerisinde hareket edilerek soruşturmanın gizlilik içerisinde yürütülmesi ve dar bir kadro tarafından bilinmesi amacına matuf olarak, örgüt üyesi olmayan ve örgütle iltisakı bulunmayan TMK Soruşturma Bürosu Başsavcı Vekili ... Erdoğan'ın denetiminden kaçırmak için hususiyetle Sahtecilik ve Dolandırıcılık Suçlar Soruşturma Bürosunda "başlatıldığı ve yürütüldüğü" anlaşılmaktadır. Nitekim, soruşturmanın başlatıldığı 21/09/2012 tarihi itibariyle Sahtecilik ve Dolandırıcılık Suçlar Soruşturma Bürosundan sorumlu başsavcı vekili ise silahlı terör örgütü FETÖ/PDY üyeliği isnadıyla İstanbul 32. Ağır Ceza Mahkemesinde yargılanarak 07/12/2018 tarih ve 2017/227 esas, 2018/227 Sayılı karar ile 9 yıl 4 ay 15 ... hapis cezası ile mahkumiyetine karar verilmiş ve meslekten ihraç edilmiş olan eski savcı Ercan Şafak olup, 2012/125043 sayısına kaydedilen Organize Suçlarla Mücadele Şube Müdürü sanık Nazmi Ardıç imzalı soruşturma izni talepli 21/09/2012 tarihli üst yazıda da başsavcı vekili Ercan Şafak'ın havale ve imzasının bulunduğu, evrakın adı geçenin imzasıyla soruşturmaya kaydedildiği anlaşılmaktadır. Bu itibarla ilk derece Mahkemesince de yapılan değerlendirmenin; “2012/125043 Sayılı soruşturmanın başlangıcındaki soruşturma bürosu tercihinin ve soruşturmaya kayıt ile soruşturma savcısını belirleme (dosya tevzi etme) hususunda takdir yetkisi ve inisiyatifini kullanacak olan ilgili Başsavcı vekili olarak örgütle irtibatı yargı kararıyla hüküm altına alınmış olan Ercan Şafak'ın tercih edilmesinin tamamen bilinçli ve kasıtlı bir tercih olduğu, bu konudaki sürecin tesadüfi şekilde gelişmediği, soruşturma evrakının başlangıçtan itibaren Cumhuriyet Başsavcılığından gizlenmesi ve sadece Örgütle irtibatlı / iltisaklı yargı ve emniyet mensuplarınca bilinmesini temine yönelik olarak özellikle TMK Soruşturma Bürosu Başsavcı Vekilinin denetiminden kaçırılarak başka bir soruşturma bürosunda başlatıldığı, ayrıca UYAP bilişim sistemine taraf (şüpheli) bilgilerinin tamamı girilmeyip "meçhul şüpheli" kaydı yapılarak veya göstermelik birkaç şüphelinin kimlik bilgisi girilerek soruşturmanın başından itibaren gizlendiği kanaati oluşmuştur. Nitekim, soruşturma izin talep yazısının altında bizatihi imzası olan dosya sanıklarından dönemin Organize Suçlarla Mücadele Şube Müdürü Nazmi Ardıç'ın savunması sırasında konuyla ilgili sorulan soruya suç / soruşturma tarihinde İstanbul C. Başsavcılığının TMK Soruşturma Bürosundan sorumlu Başsavcı Vekili ... Erdoğan'ın kolluk eliyle yürütülen projeli (teknik ve fiziki takipli) soruşturmalara mesafeli yaklaşması nedeniyle bu tür soruşturmaların TMK Büro eliyle yürütülmesinin tercih edilmediğine yönelik beyanlarının Örgütün yargı ve emniyetteki uzantılarının soruşturmayı özellikle denetimden kaçırmak, gizlemek amacıyla ve yalnızca dar bir kadro içerisinde bilinecek şekilde sürdürülmesini sağlamak için bu şekilde hareket ederek soruşturmayı Kanunun amir hükmüne rağmen görevli olmayan bir soruşturma bürosunda yürüttüklerinin zımni bir itirafı niteliğinde olduğu değerlendirilmiş, nihayetinde bu soruşturmada da 2012/120653 Sayılı diğer soruşturmada olduğu gibi hareket edildiği sonucuna ulaşılmıştır.” Şeklinde oluşa uygun olduğu tespit edilmiştir. 3.Tesadüfi Delil / Dolaylı Dinleme Yönünden Yapılan Hukuka Aykırılık Bu başlık altında yer verilecek hukuka aykırılık / ihlal ve usulsüzlük tespitleri iddianameyle dava konusu yapılan her iki soruşturma, bir başka deyişle Mali ve Organize Suçlarla Mücadele Şube Müdürlükleri eliyle takip edilen, koordine edilen, talimatlarla yönlendirilen, teknik ve fiziki takip işlemleri takip edilen 2012/120653 ve 2012/125043 Sayılı soruşturmalar yönüyle ayrım yapılmaksızın izah edileceğinden, ayrı ayrı başlıklar halinde değil ve fakat tek başlık altında anlatılmaya çalışılacaktır. Bilindiği üzere, tesadüfen elde edilen deliller; yürütülen bir soruşturma veya kovuşturma sırasında başvurulan koruma tedbirlerinin uygulanmasında ele geçirilen ve soruşturma veya kovuşturma konusu suç dışında bir suçun işlendiğini gösteren delillerdir. Kanunda her ne kadar arama, elkoyma ve iletişimin denetlenmesi tedbirleri açısından düzenlenmiş olsa da diğer tedbirlerin uygulanması sırasında da tesadüfi delil elde edilebilir. Bu durumda, doktrinde CMK'nın 138. maddesi hükmünün bu deliller hakkında kıyasen uygulanmasının mümkün olduğu kabul edilmektedir. Kişiler arasındaki haberleşmenin dinlenilmesine ilişkin ilk yasal düzenleme 01/08/1999 tarihinde Resmi Gazete'de yayımlanarak yürürlüğe giren 4422 Sayılı Çıkar Amaçlı Suç Örgütleriyle Mücadele Kanununda yer almıştır. 4422 SK'nın 2. maddesi uyarınca aynı Kanunda katalog halinde sınırlı olarak sayılan suçların soruşturmasında, başkaca kanıt elde etme olanağı bulunmayan hallerde hakim kararıyla ve gecikmesinde sakınca bulunan durumlarda Cumhuriyet savcısının kararı ile iletişimin tespiti ve dinlenilmesi ilk kez hukuken olanaklı hale gelmiş, telekomünikasyon yoluyla iletişimin tespiti, dinlenilmesi ve kayda alınmasına ilişkin bir sonraki hukuki düzenlemenin 01/06/2005 yürürlük tarihli 5271 Sayılı Ceza Muhakemesi Kanununda yapılması hasebiyle 5320 Sayılı Ceza Muhakemesi Kanununun Yürürlük ve Uygulama Şekli Hakkındaki Kanunun 18. maddesiyle 4422 Sayılı Kanun yürürlükten kaldırılmıştır. 5271 Sayılı CMK'nın soruşturma tarihinde de yürürlükte bulunan "tesadüfen elde edilen deliller" başlıklı 138. maddesinin ikinci fıkrası "...Telekomünikasyon yoluyla yapılan iletişimin denetlenmesi sırasında, yapılmakta olan soruşturma ve kovuşturmayla ilgisi olmayan ve ancak, 135. maddenin altıncı fıkrasında sayılan suçlardan birinin işlendiği şüphesini uyandırabilecek bir delil elde edilirse; bu delil muhafaza altına alınır ve durum Cumhuriyet Savcılığına derhal bildirilir" hükmünü taşımaktadır. Aynı düzenlemeye, Ceza Muhakemesi Kanununun 140/A maddesine istinaden çıkarılmış olan ve "Ceza Muhakemesinde Öngörülen Telekomünikasyon Yoluyla Yapılan İletişimin Denetlenmesi, Gizli Soruşturmacı ve Teknik Araçlarla İzleme Tedbirlerinin Uygulanmasına İlişkin Yönetmelik" başlığını taşıyan 14/02/2007 tarihli yönetmeliğin 14. maddesinde de yer verildiği görülmektedir. 01/06/2005 tarihinde yürürlüğe giren Ceza Muhakemesi Kanununda yapılan düzenleme ile yasada sınırlı olarak sayılan suçlarla ilgili olarak telekomünikasyon yoluyla iletişimin denetlenmesi olanağı getirilmiştir. 5271 Sayılı CMK'nın telekomünikasyon yoluyla yapılan iletişimin denetlenmesine dair 135. maddesindeki düzenleme, 01/06/2005 tarihi itibariyle bütün ek ve değişiklikleriyle birlikten yürürlükten kalkan 4422 Sayılı Kanundaki düzenlemeye paralel olmakla birlikte, farklı olarak CMK'nın 138/2 madde ve fıkrası düzenlemesi sayesinde telekomünikasyon yoluyla yapılan iletişimin denetlenmesi sırasında bir başka suçun işlendiği şüphesini uyandıracak şekilde tesadüfen elde edilen kanıtların değerlendirilmesi olanağı da tanınmıştır. Ne var ki, yasa maddesinde de açıkça dile getirildiği üzere telefon dinlemesi sırasında tesadüfen elde edilen kanıtların dikkate alınabilmesi için, tesadüfen elde edilen kanıtın işaret ettiği suçun da Kanunun 135. maddesinde sayılan katalog suçlardan birisine uygun olması gerekmektedir. Bu halde durum derhal Cumhuriyet Savcısına bildirilerek bu kanıtın değerlendirilmesi söz konusu olabilecek ve yasa dışı elde edilmiş kanıt olarak değerlendirilmeyecektir. Yukarıki bölümlerde de detaylı olarak izah edildiği üzere, Mali Şube Müdürlüğünce 13/09/2012 tarihinde 2012/120653 sırasına kayden başlatılan soruşturmada şüphelilere yönelik olarak ilk başta "suç işlemek amacıyla örgüt kurmak, örgüt faaliyeti çerçevesinde kaçakçılık (5607 Sayılı Kaçakçılık Kanununa muhalefet) ve örgüt faaliyeti çerçevesinde suçtan kaynaklı malvarlığı değerlerini -suç gelirlerini aklama" suçları isnat edildiği halde soruşturmanın devamında özellikle hedef şahıslara yönelik telekomünikasyon yoluyla iletişimin denetlenmesi tedbirlerinin uygulanması esnasında Rıza Sarraf liderliğindeki suç örgütünün örgütlü bir yapılanma çerçevesinde hareket ederek haksız ekonomik çıkar elde etme amacına matuf olarak kamu otoritesini satın alma yoluna tevessül ettiği ve bu yolla bazı üst düzey kamu görevlileri, bir kamu bankası genel müdürü ve bazı bakanlara rüşvet adı altında haksız menfaat sağladığı, Ekonomi Bakanı yöneticiliğinde ve İçişleri Bakanı yöneticiliğinde iki ayrı suç grubunun, Rıza Sarraf liderliğindeki örgüt ile rüşvet suçunu işleme amacıyla ve tek bir organizasyon çatısı altında fiili ve sürekli bir birliktelik sergiledikleri, bu suç örgütlerinin rüşvet vermek ve rüşvet almak suçlarını belli bir hiyerarşi ve koordinasyon ağıyla, belli sistemde ve sürekli olarak işledikleri, bu bağlamda karşılıklı rüşvet anlaşması çerçevesinde rüşvet verme ve alma suçlarınn işlendiği şüphesini uyandıracak deliller (telefon görüşmelerinden) elde edildiğinden bahisle TCK'nın 252. maddesinde düzenlenen rüşvet suçundan teknik takip kararı alınarak dinlemelere devam edildiği, Organize Şube Müdürlüğünce 21/09/2012 tarihinde 2012/125043 sırasına kayden başlatılan soruşturmada ise, ilk başta A. Ağaoğlu liderliğinde teşekkül ettiği belirtilen çıkar amaçlı suç örgütüne yönelik örgüt faaliyetlerinin soruşturma konusu edildiği halde soruşturmanın devamında özellikle hedef şahıslara yönelik telekomünikasyon yoluyla iletişimin denetlenmesi tedbirlerinin uygulanması esnasında herhangi bir resmi sıfatı ve kimliği bulunmayan ... liderliğindeki Çevre ve Şehircilik Bakanlığında odaklanan ve Bakanlıkta büyük bir nüfuzu ve etkinliği olduğu tespit edilen, aynı zamanda Çevre ve Şehircilik Bakanının oğlu ve danışmanının da yöneticisi oldukları çıkar amaçlı bir suç örgütünün iş adamı A. Ağaoğlu başta olmak üzere O. Ağca ve Emrullah Turanlı gibi birçok inşaat firması sahibi iş adamlarının İstanbul'daki usulsüz imar projelerine onay verilmesini sağladığı, İstanbul Büyükşehir Belediyesi ve ilçe belediyeleri gibi yerel idare birimlerince onaylanmayan veya onaylanması mümkün olmayan imtiyazlı imar plan tadilatlarını Çevre ve Şehircilik Bakanlığının yetki alanına sokarak kamu kurumlarındaki diğer örgüt üyeleri aracılığıyla rüşvet vererek / verdirerek plan tadilatlarının Bakanlık eliyle onaylanmasını sağladıkları, örgüt yöneticilerinin Bakanlıktaki örgüt faaliyeti çerçevesinde işlenen eylemlerde Bakanlıktaki nüfuzu kullandıkları, suç örgütünün böylelikle haksız menfaat sağladığı, örgütün eylem ve faaliyetleri neticesinde işlediği rüşvet, irtikap, nüfuz ticareti, resmi belgede sahtecilik, resmi belgeyi bozmak, yok etmek veya gizlemek, imar kirliliğine neden olma, 2863 Sayılı Kültür ve Tabiat Varlıklarını Koruma Kanununa muhalefet (md.65) ve 2960 Sayılı Boğaziçi Koruma Kanununa muhalefet (md.18) suçlarının bir çoğunun Çevre ve Şehircilik Bakanı ...'ın "bilgisi ve talimatı"yla gerçekleştiği, bir diğer deyişle suç örgütünün liderinin Bakan ... olduğu şüphesini uyandıracak deliller elde edildiğinin iddia edildiği, 2012/125043 Sayılı soruşturma çerçevesinde başından sonuna değin yapılan bütün teknik ve fiziki takip taleplerinde "çıkar amaçlı suç örgütü kurmak ve buna bağlı olarak örgüt faaliyetleri" şeklinde şablon bir gerekçeye dayanıldığı ve iletişimin denetlenmesi ve teknik araçlarla izlemeye dair bütün kararların bu gerekçeyle alındığı, Diğer yandan, 2012/120653-125043 Sayılı soruşturmalar süresince telekomünikasyon yoluyla iletişimin denetlenmesine dair haklarında verilmiş bir tedbir karar bulunmadığı halde; Başbakan ...'ın S. A. ile gerçekleştirdiği 16/03/2013 tarihli 1 adet telefon görüşmesinin, Ekonomi Bakanı ...'ın 29/09/2012 -25/10/2013 tarihleri arasında 26 adet telefon görüşmesinin, Avrupa Birliği Bakanı ...'ın 24/01/2013 -12/10/2013 tarihleri arasında 17 adet telefon görüşmesinin, İçişleri Bakanı ...'in 20/05/2013 -17/12/2013 tarihleri arasında 42 adet telefon görüşmesinin, Çevre ve Şehircilik Bakanı ...'ın 22/10/2012 -17/12/2013 tarihleri arasında 66 adet telefon görüşmesinin Çözümünün yapılarak iletişim tespit tutanağı / tape haline getirildiği ve gerek asıl delil mahiyetindeki seslerin (görüşmelerin), gerekse bu seslerin metin çözümlerinin yapıldığı tape kayıtlarının soruşturma evrakı arasında muhafaza edildiği, telefon görüşme içeriklerine dair bu tape kayıtlarına her iki şubede görevli adli kolluk görevlilerince düzenlenen kolluk fezlekelerinde yer verildiği gibi Mali Şubenin soruşturmasına ilişkin ismi geçen Bakanlarla ilgili olarak düzenlenerek 21/02/2014 tarihinde Türkiye Büyük Millet Meclisi Başkanlığına gönderilen 309 sayfalık raporda ve ayrıca Organize Şubenin soruşturmasına ilişkin olarak soruşturma savcısı M. Yüzgeç imzasıyla 18/12/2013 ve 25/12/2013 tarihlerinde TBMM Başkanlığına gönderilen 27 sayfalık bilgi notu / raporlarda yer verildiği, her iki soruşturmaya ilişkin telefon görüşmelerine dair ses ve kayıtların da ayrıca delil mahiyetinde olmak üzere Bakanlarla ilgili soruşturmayı yapmak üzere Meclis Başkanlığına gönderildiği anlaşılmıştır. Yukarıdaki paragrafta da belirtildiği üzere, 2012/120653 ve 2012/125043 Sayılı soruşturmaların başlangıcı aşamasında gerek Hükûmet üyesi Bakanlar Z. Çağlayan, ..., ... ve ... ve gerekse Halkbank Genel Müdürü S. A. ile ilgili suç örgütü yöneticiliği, rüşvet ve nüfuz ticareti, vs.suçlara dair iddia ve suçlamalar bulunmamaktadır. Bir başka deyişle, ismi geçen şahıslara yönelik bahse konu iddialar soruşturmaların başlangıç aşamasında 2012/120653-125043 Sayılı soruşturmalar ve bu soruşturmalar kapsamında CMK'nın 135. maddesi uyarınca başvurulan iletişimin denetlenmesi tedbirlerinin konusunu teşkil etmemektedir. Bunun aksine, 2012/120653 ve 2012/125043 Sayılı soruşturmaların birer özeti mahiyetindeki 17/12/2013 ve 20/12/2013 tarihli kolluk fezlekelerinde, ancak soruşturmanın devamı ve ilerleyen safhalarında telekomünikasyon yoluyla iletişimin denetlenmesi tedbirinin hedef şahısları konumundaki soruşturma şüphelilerinin gerek kendi aralarında gerekse üçüncü şahıs durumundaki Bakanlarla gerçekleştirmiş oldukları telefon görüşmelerinde Bakanların suç örgütü kurup yönettiklerine, karşılıklı rüşvet anlaşması çerçevesinde rüşvet verilip rüşvet alındığına dair delillere ulaşıldığı, dolayısıyla soruşturmaların başlangıcında uygulanan tedbirlerin konusunun dışında başka suç ya da suçların işlenildiği iddia edilmektedir. TCK'nın 220/1 ve 252. maddelerinde tanımını bulan "suç işlemek amacıyla örgüt kurmak ve yönetmek" ve "rüşvet" suçlarının CMK'nın 135/6 madde ve fıkrasında sayılan katalog suçlardan olduğu da dikkate alındığında, bu haliyle, iddia konusu ve sonradan ortaya çıkan suç veya suçlara dair telefon görüşme içeriklerinin, başlangıçta konu edilmedikleri 2012/120653-125043 Sayılı soruşturmalar yönünden 5271 Sayılı CMK'nın 138/2 maddesi uyarınca "tesadüfen elde edilmiş delil" hükmünde olduğunda kuşku ve duraksama bulunmamaktadır. Yargıtay Ceza Genel Kurulunun 03/07/2007 tarih ve 2007/5.MD-23 esas, 2007/167 karar sayılı ilamına konu olayda, liderliğini S.P isimli şahsın yaptığı çıkar amaçlı suç örgütünün mevcudiyeti ve işlediği suçlara ilişkin kanıtların tespiti amacıyla, örgüt liderinin avukatlığını üstlenip aynı zamanda hukuki yardımda bulunan şüpheli avukat Ç.Ö'e ait telefonun da aralarında bulunduğu telefonların Ankara 1 numaralı Devlet Güvenlik Mahkemesi'nin 17/05/2004 ... ve 2004/930 değişik iş sayılı kararı uyarınca ve 4422 SK'nun 2. maddesine istinaden 17/05/2004 -16/08/2004 tarihleri arasında dinlenilmesine izin verildiği, alınan dinleme kararı doğrultusunda söz konusu avukat şüphelinin cep telefonundan yapılan görüşmelerin tespiti sırasında şüphelinin 02/06/2004 ila 14/07/2004 tarihleri arasında C. Savcısı Ö.G.S ile 11 kere görüşmelerinin belirlendiği anlaşılmış olup, Ceza Genel Kurulunun 03/07/2007 tarihli ilamında "...iletişimin tespiti kararı Av. Ç. Ö'e ait cep telefonu için alınmış olup, sanık Ö.G.S hakkında verilmiş herhangi bir iletişimin dinlenmesi kararı bulunmamaktadır. Sanığa ait olan iletişimin tespiti tutanakları, tesadüfen elde edilmiş kanıt niteliğindedir. Bu konuşmalarda tesadüfen elde edildiği kabul edilen suç kanıtının değerlendirilebilmesi için 4422 Sayılı Yasada herhangi bir hüküm yer almadığı gözetildiğinde, iletişimin tespitine ilişkin bu tutanaklar yasa dışı elde edilmiş kanıt niteliğindedir. Kaldı ki, 5271 Sayılı CMY.nın 138.maddesine göre de bu tutanağa yasal bir kanıt değeri verilmesi olanaksızdır. Zira, tesadüfen elde edilen bu kanıt üzerine, ilk görüşmenin tespitinden sonra değil, bütün görüşmeler kayıt edildikten sonra durum C. Savcısına bildirilmiş, sanık hakkında herhangi bir iletişimin tespiti kararı olmaksızın tespit yapılmış olduğundan, bu tutanaklar yasa dışı elde edilmiş kanıt niteliğindedir. Yasa dışı elde edilen bir kanıtın ise soruşturma ve kovuşturma aşamalarında kullanılmasına olanak bulunmamaktadır..." şeklinde değerlendirme yapıldığı anlaşılmıştır. Objektif bir gözle bakıldığında anlaşılacağı üzere, Genel Kurulun bu ilamı iki ayrı tespiti ihtiva etmektedir. Kuşkusuz ki ilk tespit, yürütülen bir suç soruşturması sırasında hakkında iletişimin tespiti kararı uygulanan şüpheli avukat ile iletişime geçen ve görüşmelerinin suç unsuru içerdiği değerlendirilen sanık Cumhuriyet savcısı ile ilgili telefon dinlemelerinin gerçekleştiği tarihte, tesadüfi kanıt müessesesine yer veren 5271 Sayılı Ceza Muhakemesi Kanunu henüz yürürlükte olmayıp, görüşmelerinyapıldığı tarihte yürürlükte olan 4422 Sayılı Çıkar Amaçlı Suç Örgütleriyle Mücadele Kanununda ise iletişimin denetlenmesi sırasında yapılmakta olan soruşturma ile ilgisi olmayan ve fakat başka bir suçun işlendiği şüphesini ortaya koyacak kanıtların bir başka deyişle tesadüfen elde edildiği kabul edilen delillerin hukuken suç kanıtı olarak değerlendirilebileceğine dair bir hüküm / düzenleme bulunmaması nedeniyle, iletişimin tespitine ilişkin tutanakların yasa dışı elde edilmiş kanıt niteliğinde olduğuna dairdir. Bununla birlikte, Ceza Genel Kurul ilamında yapılan ve konunun özü açısından gözden kaçırılmaması gereken asıl önemli ikinci tespitin ise; iletişimin tespiti kararının avukat şüpheliye ilişkin olması ve dosya sanığı Cumhuriyet Savcısı hakkında verilmiş herhangi bir iletişimin denetlenmesi kararı bulunmaması karşısında, sanık Cumhuriyet savcısına ait iletişimin tespiti tutanaklarının tesadüfen elde edilmiş kanıt niteliğinde olduğunun kabulü, tesadüfen elde edilen bu kanıt üzerine, ilk görüşmenin tespitinden sonra değil ve fakat bütün görüşmelerin kaydedilmesinden sonra durumun Cumhuriyet Savcısına bildirilerek sanık hakkında herhangi bir iletişim denetlenmesi kararı olmaksızın dinleme yapılmış olması hasebiyle de bu tutanakların yasa dışı kanıt niteliğinde olduğunun ve yasa dışı elde edilen kanıtın da soruşturma ve kovuşturma aşamalarında kullanılmasının olanaklı olduğununkabulü noktasında olduğu anlaşılmaktadır. Her ne kadar sanıklar aşamalarda ki savunmalarında, yukarıda örneği verilen 03/07/2007 tarihli Yargıtay Ceza Genel Kurulu ilamına konu olayın 4422 Sayılı Çıkar Amaçlı Suç Örgütleriyle Mücadele Kanununun yürürlükte olduğu ve dolayısıyla 5271 Sayılı CMK'nın 138. maddesinde ifadesini bulan tesadüfi delil kavramı ile ilgili herhangi bir yasal düzenlemenin mevcut olmadığı bir tarihteki adli dinlemeye ilişkin olduğunu, Ceza Genel Kurulunun söz konusu olayda iletişim tespitine ilişkin tutanakların yasa dışı olarak elde edilmiş kanıt niteliğinde olduğu yönündeki karar ve kabulünün, tamamen, 4422 Sayılı Kanun'un yürürlüğü döneminde telefon dinlemeleri sırasında tesadüfen elde edilen kanıtların hukuken değerlendirilebileceğine dair 4422 Sayılı Kanun metninde yasal bir karşılık ve hüküm bulunmaması nedeni ve gerekçesine dayalı olduğunu, bu itibarla 03/07/2007 tarihli Yargıtay ilamının somut olaya emsal teşkil edemeyeceğini ifade etmişlerse de, bu savunmaların tamamen konunun özü ve esasını hukuken çarpıtmaya matuf nitelikte olduğu açıktır. Üst paragrafta yapılan açıklamada da belirtildiği gibi, Genel Kurulun söz konusu ilamında "...Kaldı ki" ile başlayan ve devam eden cümle içerisindeki tespitinden de anlaşılacağı üzere, Yüksek Yargıtay'ın somut olaydaki iletişim tespitine ilişkin tutanakların yasa dışı olarak elde edilmiş kanıt niteliğinde olduğuna dair kabul ve kararının gerekçesinin diğer yönünün; tesadüfen elde edilen kanıt üzerine bu ilk görüşmenin tespitinden sonra durumun derhal Cumhuriyet Savcısına bildirilmeyerek kolluk tarafından delil toplanmaya devam edilmesi ve hakkında iletişimin denetlenmesi kararı bulunan soruşturma şüphelisi avukat ile görüşen sanık Cumhuriyet savcısı hakkında soruşturmanın devamında herhangi bir iletişimin denetlenmesi kararı alınmamasına dayalı olduğu herhangi bir tevile ve yoruma yer vermeyecek surette açık ve net olarak anlaşılmaktadır. Nitekim yine Yargıtay 16. Ceza Dairesinin, kamuoyunda Ergenekon davası olarak bilinen yargılamaya ilişkin İstanbul 13. Ağır Ceza Mahkemesince verilen 05/08/2013 tarih ve 2009/191 esas, 2013/95 karar sayılı kararın temyiz incelemesi neticesi verdiği 21/04/2016 tarih ve 2015/4672 esas, 2016/2330 karar sayılı ilamında da aynen "...yürütülen bir soruşturma veya kovuşturma sırasında, soruşturma veya kovuşturma konusu suç dışında bir suçun işlendiğini gösteren deliller tesadüfen elde edilen delillerdir. Ceza Muhakemesi Kanununda arama, el koyma ve iletişimin denetlenmesi koruma tedbirleri için düzenlenmiş olan bu tip deliller, diğer koruma tedbirlerinin (örneğin, teknik takip, gizli soruşturmacı görevlendirilmesi) uygulanmasıyla da elde edilmiş olabilir. Böyle bir durumda Ceza Muhakemesi Hukukunda kıyas yasağı olmadığından, CMK'nın 138. maddesi hükmü kıyasen bu deliller hakkında da uygulanabilecektir. Tesadüfen elde edilen deliller ve bunların değerlendirilmesi, temel hak ve özgürlüklere müdahale alanını genişlettiği ve özel hayata yeni ve bağımsız bir müdahale niteliğinde olduğu için bazısınırlamalara tabidir. Telekomünikasyon yoluyla yapılan iletişimin denetlenmesi sırasında elde edilen tesadüfi delillerin katalog suçlardan birisine ait olması öngörülmüştür... Telekomünikasyon yoluyla yapılan iletişimin dinlenmesi tedbiri uygulandığı sırada elde edilen tesadüfi delillerin hukuka uygun kabul edilip kullanılabilmeleri için, bu delilin elde edildiğine ilişkin derhal savcılığa bilgi verilmesi gerekir. Savcılığın bilgilendirilmesi, tesadüfi delil elde edildikten sonra dinlemenin bitirilmesi beklenerek veya dinlemeye devam edilip başka tesadüfi deliller de elde edildikten sonra gerçekleştirilmişse tesadüfi deliller hukuka aykırı hale gelecek ve kullanılamayacaktır..." denilerek tesadüfen elde edilen delillerin bir an evvel muhafaza altına alınması ve bu durumun gecikmeksizin derhal Cumhuriyet savcısına bildirilmesi gereğine işaret edilmiş, adli kolluğun bu yola gitmeksizin tesadüfi delili elinde bekletmek suretiyle hakkında dinleme kararı olmayan şüpheli veya sanığı, hakkında dinleme kararı olan şüpheli veya sanık üzerinden dinlemeye devam ederek "dolaylı dinleme" yapması halinde elde edilen tesadüfi delilin hukuka aykırı olacağı ifade edilmiştir. Bu minvalde, mahkeme kararına dayanılarak bir kişi hakkında iletişimin denetlenmesi tedbiri uygulanırken bir başka kişiyle yapılan görüşme sırasında CMK'nın 135. maddesinin 6. fıkrasında sayılan katalog suçlardan birisinin işlendiği şüphesini ortaya koyan bir delil elde edilmesi halinde bu delil "tesadüfi delil" mahiyetinde olduğundan dinleme yapan adli kolluk biriminin bu delili muhafaza altına alarak durumu derhal soruşturma savcısına bildirmesi, Cumhuriyet Savcısının da CMK'nın 138/2 maddesi gereğince bu delille ilgili gerekli işleme başlayıp başlamamayı takdir etmesi gerekmektedir. Ancak, bu delil elde edildikten sonra adli kolluk tarafından dinleme işlemine devam edilerek aynı kişi hakkında yeni deliller elde edilmeye çalışılması halinde sonradan elde edilecek delillerin tesadüfi delil olarak kabul edilmesinin mümkün olmadığı, bu kişiyle ilgili yeni bir dinleme kararı almadan dinlemeye devam edilerek elde edilecek delillerin tamamen hukuka aykırı ve geçersiz kanıt niteliğinde olduğunun kabulü zorunludur. Tesadüfi delil elde edildikten sonra bu delilden istifade edilerek yeni bir soruşturma açılmadığı hallerde ilk elde edilen tesadüfi delilin ihbar niteliğinden öteye geçmesi mümkün değildir. Bütün bunların yanında Bakanlarla ilgili olarak elde edilen tesadüfi delilden sonra, Cumhuriyet savcısının soruşturma açma yetkisi bulunmadığına göre artık bu delilin de yapılan soruşturmada değerlendirmeye alınması hukuken olanaksızdır. Dava konusu somut olayda ve 2012/120653 Sayılı soruşturmada, Ekonomi Bakanı ... ile ilgili olarak soruşturma şüphelisi / hedef şahıs Rıza Sarraf ile yapmış olduğu 29/09/2012 tarihli görüşmenin suç unsuru içerdiğinden bahisle iletişimin tespit tutanağı haline getirildiği anlaşılmaktadır. Buna göre, soruşturmayı yürüten adli kolluk birimi olan İstanbul Mali Şube personeli "suç örgütü, kaçakçılık ve aklama" suçlarını işlediği iddiasıyla Rıza Sarraf liderliğindeki bir suç organizasyonu hakkında yürüttüğü soruşturmada gerçekleştirilen iletişimin denetlenmesi tedbirinin uygulanması sırasında dönemin Ekonomi Bakanı Çağlayan'ın 29/09/2012 tarihinde gerçekleştirdiği telefon görüşmesinin rüşvet suçu yönünden şüphe uyandırdığı, görüşmede bir rüşvet anlaşmasının varlığına dair deliller elde edildiği ve suç unsuru içerdiği gerekçesiyle tape yapılması cihetine gitmiştir. Bu haliyle ve iddialara göre söz konusu görüşmeye ait sesler (görüşme içeriği) soruşturma kapsamında sonradan ortaya çıkan rüşvet suçu yönünden tesadüfi bir delil niteliğinde olup, 5271 Sayılı CMK'nın 138/2 madde ve fıkrası uyarınca yapılması gereken; bu delilin muhafaza altına alınarak durumun derhal Cumhuriyet Savcısına bildirilmesi, Cumhuriyet Savcısınca yapılması gereken de olayın bir tarafının Anayasanın 100. maddesi gereği özel soruşturma usulüne tabi Bakan olması hasebiyle özel soruşturma bürosundan sorumlu Başsavcı Vekili ve Cumhuriyet Başsavcısının olaydan haberdar edilerek bilgilendirilmeleri, bu yolla da olayın ve delillerin ivedilikle / bekletilmeksizin Bakan hakkında soruşturma açılmasını takdir edecek yetkili makam olan Türkiye Büyük Millet Meclisine intikal ettirilmesinin sağlanmasıdır. Öte yandan, Avrupa Birliği Bakanı ... ile ilgili olarak soruşturma şüphelisi / hedef şahıs Rıza Sarraf ile yapmış olduğu 24/01/2013 tarihli görüşmenin suç unsuru içerdiğinden bahisle iletişimin tespit tutanağı haline getirildiği anlaşılmaktadır. Buna göre, soruşturmayı yürüten adli kolluk birimi olan İstanbul Mali Şube personeli "suç örgütü, kaçakçılık ve aklama" suçlarını işlediği iddiasıyla Rıza Sarraf liderliğindeki bir suç organizasyonu hakkında yürüttüğü soruşturmada gerçekleştirilen iletişimin denetlenmesi tedbirinin uygulanması sırasında dönemin Avrupa Birliği Bakanı ...'ın 24/01/2013 tarihinde gerçekleştirdiği telefon görüşmesinin suç şüphesi uyandırdığı ve suç unsuru içerdiği gerekçesiyle tape yapılması cihetine gitmiştir. Dolayısıyla bu haliyle ve iddialara göre söz konusu görüşmeye ait sesler (görüşme içeriği) soruşturma kapsamında sonradan ortaya çıkan rüşvet suçu yönünden tesadüfi bir delil niteliğinde olup, 5271 Sayılı CMK'nın 138/2 madde ve fıkrası uyarınca yapılması gereken; bu delilin muhafaza altına alınarak durumun derhal Cumhuriyet Savcısına bildirilmesi, Cumhuriyet Savcısınca yapılması gereken de yukarıdaki şekilde olayın bir tarafının Anayasanın 100. maddesi gereği özel soruşturma usulüne tabi Bakan olması hasebiyle özel soruşturma bürosundan sorumlu Başsavcı Vekili ve Cumhuriyet Başsavcısının olaydan haberdar edilerek bilgilendirilmeleri, bu yolla da olayın ve delillerin ivedilikle / bekletilmeksizin Bakan hakkında soruşturma açılmasını takdir edecek yetkili makam olan Türkiye Büyük Millet Meclisine intikal ettirilmesinin sağlanmasıdır. Bir diğer yandan, gerek 20/12/2013 tarihli soruşturma fezlekesinde ve gerekse sanık savunmalarında Rıza Sarraf ile ... arasındaki rüşvet ilişkinin kurulmasına Berber Y. lakabı ile bilinen Y. Aktürk isimli şüphelinin aracılık ettiği, nitekim Rıza Sarraf ile Y. Aktürk arasında gerçekleşen 05/04/2013 tarihli görüşmenin buna delalet ettiği, bu görüşmenin hemen akabinde Rıza Sarraf'ın İstanbul'dan Ankara'ya giderek İçişleri Bakanı ... ile makamında gerçekleştirdiği 07/04/2013 tarihli yüz yüze ilk görüşmede rüşvet anlaşmasının gerçekleştirildiği ve rüşvet ilişkisinin böylelikle başladığı, ...'in bu görüşmede Rıza Sarraf'tan Bakanlığının görevine giren ve bu nedenle yapacağı işler karşılığında (Sarraf'ın yakınları ve suç örgütündeki İran uyruklu komisyoncuların istisnai yoldan Türk vatandaşlığına alınmaları, koruma polisi tahsisi, trafikte emniyet şeridi imtiyazının sağlanması mevzuları) para istediği, Sarraf'ın bu parayı vermeyi kabul ettiği, nitekim bu hususun yüz yüze görüşmenin hemen akabinde Rıza Sarraf ile Y. Aktürk arasında cereyan eden 07/04/2013 tarihli telefon görüşmesine yansıdığı, ...'e bu şekilde sağlanacak maddi menfaatin yanında, bu eylemlerin ve rüşvete aracılığın takibini yapacak olan B. G.'e de "danışmanlık" adı altında maddi menfaat sağlanacağı konusunda anlaşmaya varıldığı dile getirilmiş ve iddia edilmiştir. Bu haliyle, soruşturmayı yürüten adli kolluk birimi olan İstanbul Mali Şube personeli "suç örgütü, kaçakçılık ve aklama" suçlarını işlediği iddiasıyla Rıza Sarraf liderliğindeki bir suç organizasyonu hakkında yürüttüğü soruşturmada gerçekleştirilen iletişimin denetlenmesi tedbirinin uygulanması sırasında Rıza Sarraf -Y. Aktürk, Rıza Sarraf -B. G., Rıza Sarraf -M. Köse, Rıza Sarraf A. Happani arasında gerçekleşen 05/04/2013, 07/04/2013, 11/04/2013, 12/04/2013 ve 13/04/2013 tarihli telefon görüşmelerinin suç şüphesi uyandırdığı ve suç unsuru içerdiği gerekçesiyle tape yapılması cihetine gitmiştir. O halde bu haliyle ve iddialara göre söz konusu görüşmelere ait sesler (görüşme içeriği) soruşturma kapsamında sonradan ortaya çıkan İçişleri Bakanı ...'e menfaat temin edileceğine dair rüşvet suçu yönünden tesadüfi bir delil niteliğinde olup, 5271 Sayılı CMK'nın 138/2 madde ve fıkrası uyarınca yapılması gereken; bu delilin muhafaza altına alınarak durumun derhal Cumhuriyet Savcısına bildirilmesi, aynı şekilde Cumhuriyet Savcısınca yapılması gereken de olayın bir tarafının Anayasanın 100. maddesi gereği özel soruşturma usulüne tabi Bakan olması hasebiyle özel soruşturma bürosundan sorumlu Başsavcı Vekili ve Cumhuriyet Başsavcısının olaydan haberdar edilerek bilgilendirilmeleri, bu yolla da olayın ve delillerin ivedilikle / bekletilmeksizin Bakan hakkında soruşturma açılmasını takdir edecek yetkili makam olan Türkiye Büyük Millet Meclisine intikal ettirilmesinin sağlanmasıdır. Nihayet, 2012/125043 Sayılı soruşturmada, Çevre ve Şehircilik Bakanı ... ile ilgili olarak soruşturma şüphelisi / hedef şahıs A. İbrahimağaoğlu ile yapmış olduğu 22/10/2012 tarihli görüşmenin suç unsuru içerdiğinden bahisle iletişimin tespit tutanağı haline getirildiği anlaşılmaktadır. Buna göre, soruşturmayı yürüten adli kolluk birimi olan İstanbul Organize Şube personeli "çıkar amaçlı suç örgütü kurmak ve buna bağlı olarak örgüt faaliyetleri" suçlarını işlediği iddiasıyla A. İbrahimağaoğlu liderliğindeki bir suç organizasyonu hakkında yürüttüğü soruşturmada gerçekleştirilen iletişimin denetlenmesi tedbirinin uygulanması sırasında dönemin Çevre ve Şehircilik Bakanı ...'ın 22/10/2012 tarihinde gerçekleştirdiği telefon görüşmesinin suç örgütü kurmak, yönetmek ve örgüt faaliyeti çerçevesinde eylemlerde (rüşvet, nüfuz ticareti, imar kirliliğine neden olmak gibi) bulunmak suçu yönünden şüphe uyandırdığı, görüşmede buna dair deliller elde edildiği ve suç unsuru içerdiği gerekçesiyle tape yapılması cihetine gitmiştir. Bu haliyle ve iddialara göre söz konusu görüşmeye ait sesler (görüşme içeriği) soruşturma kapsamında sonradan ortaya çıkan suç işlemek amacıyla örgüt kurmak ve yönetmek suçu yönünden tesadüfi bir delil niteliğinde olup, 5271 Sayılı CMK'nın 138/2 madde ve fıkrası uyarınca yapılması gereken; bu delilin muhafaza altına alınarak durumun derhal Cumhuriyet Savcısına bildirilmesi, Cumhuriyet Savcısınca yapılması gereken de olayın bir tarafının Anayasanın 100. maddesi gereği özel soruşturma usulüne tabi Bakan olması hasebiyle özel soruşturma bürosundan sorumlu Başsavcı Vekili ve Cumhuriyet Başsavcısının olaydan haberdar edilerek bilgilendirilmeleri, bu yolla da olayın ve delillerin ivedilikle / bekletilmeksizin Bakan hakkında soruşturma açılmasını takdir edecek yetkili makam olan Türkiye Büyük Millet Meclisine intikal ettirilmesinin sağlanmasıdır. Oysa ki, somut olayda tesadüfi delil kavramına ilişkin mevzuat ve yargısal içtihatlarla somutlaşan suçun delillendirilmesi uygulamasına uygun hareket edilmediği çok açık ve net olarak gözükmektedir. Dosya kapsamında yargılanan sanıklar her ne kadar savunmalarında Bakanlarla ilgili (rüşvet, nüfuz ticareti vs.,) suç şüphesi yaratan olayların ve buna dair delillerin soruşturma savcısına sözlü olarak mütemadiyen bildirildiğini, savcının bu gelişmelerden ve işlenen suçlardan her daim bilgi sahibi olduğunu, savcı talimatı dışında hareket etmelerinin söz konusu olmadığını ileri sürmüşlerse de, ilk derece mahkemesinde tanık olarak ifadesi alınan soruşturma savcılarından Y. Kıstı'nın 03/01/2019 tarihli duruşmadaki yeminli beyanında, suç tarihinde bizatihi kendi uhdesinde bulunan 2012/120653 Sayılı soruşturma evrakının mahiyetinin Rıza Sarraf ile ilgili kaçakçılık ve daha ziyade 213 Sayılı Kanuna muhalefet (vergi usulsüzlüğü) boyutunda olduğunu bildiğini, soruşturmanın ilerleyen safhalarında kolluk görevlilerinin dönemin kabine üyeleri bazı bakanların suça karıştıkları iddialarıyla ilgili kendisine herhangi bir surette bilgi vermediklerini, buna dair iletişim görüşmeleri ve tapelerden bilgi sahibi olmadığını beyan etmesi, öte yandan 2012/125043 Sayılı suç soruşturmasında bir dönem görev alan tanık Bekir Gencer'in de benzer mahiyette beyanda bulunması karşısında buna dair sanık savunmalarının temelinden çöktüğü, bundan ayrı olarak adli kolluk görevlisi sanıkların ismi geçen (4) Bakan ile ilgili iddia konusu suçları işledikleri bilgisine ulaşılır ulaşmaz, tesadüfen elde edilen delillerden Cumhuriyet savcısını bilgilendirdiklerine ve bu aşamadan sonra delil toplamaya devam edilip edilmemesi ile ilgili olarak soruşturmanın asli sahibi olan Cumhuriyet savcısından yazılı talimat aldıklarına, Cumhuriyet savcısının da soruşturmaya devam edilmesi yönünde adli kolluk görevlilerine talimat verdiğine dair dava dosyasında yazılı bir belge ve evrak da bulunmadığı, sanıkların da zaten savunmalarında bu yönde bir evrakın varlığından söz etmedikleri anlaşılmaktadır. Vakıa, bir an için adli kolluk görevlisi sanıkların soruşturma şüphelisi olmayan Bakanlarla ilgili aynı zamanda soruşturma konusu da olmayan bir suçun işlendiği şüphesini ortaya koyan delillere temas etmeleri halinde CMK'nın 138/2 maddesi uyarınca bundan Cumhuriyet savcısını bilgilendirmeleri ihtimalinde Bakanların sıfatı ve iddia konusu suçların niteliğine nazaran Anayasanın 100. maddesi gereği özel soruşturma usulüne tabi olmaları nedeniyle Cumhuriyet savcısınca evrakın uhdesinde tutularak soruşturma yapılması zaten mümkün olmayıp, bu halde soruşturma savcısınca yapılması gereken; olay ve delillerin ivedilikle / bekletilmeksizin Bakanlar hakkında soruşturma açılmasını takdir edecek yetkili makam olan Türkiye Büyük Millet Meclisine intikalinin sağlanması için özel soruşturma Bürosundan sorumlu Başsavcı Vekili ve Cumhuriyet Başsavcısının olaydan haberdar edilerek bilgilendirilmeleri böylelikle soruşturmanın Bakanlar yönüyle özel soruşturma bürosuna devredilmesi olmakla birlikte, bu durum, olayın başka bir boyutunu teşkil etmektedir. Ancak, bu durum, adli kolluk görevlisi sanıkların soruşturmada elde edilen tesadüfi delillerden Cumhuriyet savcısını bilgilendirmedikleri ve bu durumu gizleyerek hedef şahıslar üzerinden Bakanların telefonlarını dolaylı olarak uzun süre dinlemek suretiyle delil biriktirdikleri gerçeğini ortadan kaldırmayacaktır. 5271 Sayılı CMK'nın 161/3 maddesinde Cumhuriyet savcısının, yürütülen bir suç soruşturmasına ilişkin olarak adli kolluk görevlilerine emirlerini yazılı olarak ve acele hallerde ise sözlü olarak vereceği, sözlü emrin en kısa sürede yazılı olarak da bildirileceği hükme bağlanmıştır. Bilindiği üzere ceza yargılamasının kovuşturma evresine açıklık ve sözlülük, buna mukabil soruşturma evresine ise gizlilik ve yazılılık ilkeleri hakimdir. Bu itibarla, CMK'nın 138/2 maddesi hükmü aynı Kanunun 161/3 maddesinin emredici hükmü ile birlikte değerlendirildiğinde; bir suç soruşturmasında görev alan adli kolluk görevlilerinin telekomünikasyon yoluyla yapılan iletişimin denetlenmesi sırasında yapılmakta olan soruşturmayla ilgisi olmayan ve ancak CMK'nın 135/6 maddesinde sayılan katalog suçlardan birinin işlendiği şüphesini uyandıran bir delil elde etmeleri halinde söz konusu delili muhafaza altına alarak durumu Cumhuriyet savcısına bildirmeleri durumunda, Cumhuriyet savcısının muhafaza altına alınan bu deliller ve soruşturmaya ilişkin emirlerini adli kolluk personeline yazılı olarak vermesi gerektiği yahut ilk başta verdiği sözlü emirleri bilahare yazılı hale dönüştürmesi gerektiği zaten yasal bir gereklilik olarak karşımıza çıkmaktadır. Kaldı ki, gerek soruşturma konuları ve gerekse soruşturmada ismi geçen kişiler yönünden önem arz eden bu nevi bir soruşturmada adli kolluk görevlisi sanıkların iletişimin denetlenmesi tedbirinin uygulanması sırasında karşılaştıkları yeni durum ve olgulardan, Bakanlarla ilgili tesadüf ettiklerini söyledikleri suç görüşmeleri ve rüşvet suçuna işaret eden delillerden soruşturma savcısını sözlü olarak bilgilendirdiklerini ve buna mukabil Cumhuriyet savcısının adli kolluk görevlisi sanıklara tesadüfen elde edilen delillere konu şahıs ve olaylarla ilgili sadece sözlü emir verdiğini düşünmek zaten hukuken, aklen ve mantıken olası gözükmemektedir. Üstelik, adli kolluk görevlisi olarak yürüttükleri alelade ve sıradan suç soruşturmalarında dahi, görevleriyle alakalı tesis ettikleri işlemler nedeniyle ileride yasal bir sorumlulukla karşılaşmamak ve muhtemel bir suç isnadına muhatap olmamak düşüncesi ve endişesiyle hareket ederek soruşturma sırasında karşılaştıkları olağan / olağandışı her türlü gelişmeden Cumhuriyet savcısını bilgilendirdikleri ve buna mukabil Cumhuriyet savcısından soruşturma ile ilgili aldığı her türlü emir ve talimatı yazılı evraka dönüştürmeye çalıştıkları bilinen adli kolluk görevlilerinin, gerek CMK'da öngörülen yasal gereklilik nedeniyle ve gerekse ülkemizde yerleşik olan bu kolluk / yargı pratiği karşısında Türkiye Cumhuriyeti Hükûmetinde görev yapan kabine üyelerinden bir kısmının ve en önemlisi görev yaptıkları teşkilatın bağlı olduğu bakanlığın en tepesinde yer alan İçişleri Bakanının isminin geçtiği böyle önemli bir soruşturmada Cumhuriyet savcısından herhangi bir yazılı emir / talimat almadan adli soruşturmaya devam ettiklerine dair savunmalarının zaten inandırıcı bulunması ve bu savunmalara itibar edilmesi mümkün görülmemiştir. Sonuç İtibariyle; ilk derece mahkemesince kararında da belirttiği üzere “ sanıkların üyesi oldukları FETÖ/PDY silahlı terör örgütünden aldıkları talimat doğrultusunda Türkiye Cumhuriyeti hükûmetini ortadan kaldırma veya kısmen ya da tamamen iş yapamaz hale getirme gayelerini gerçekleştirmek için; kendi kurguladıkları soruşturmalarda mevzuat hükümlerine aykırı şekilde hedef şahıslar üzerinden kabine üyelerinin telefonlarının iletişimin tespiti ve kayda alınmasını sağlayarak uzun süre "dolaylı dinleme" gerçekleştirmek suretiyle 5271 Sayılı CMK'nın 138/2 maddesinde öngörülen tesadüfen elde edilen delillere ilişkin mevzuat hükümlerine açıkça aykırı hareket ettikleri, yukarıda ifade edildiği gibi Ekonomi Bakanı ...'ın yaklaşık 13-14 aylık süreçte toplam 26 adet, İçişleri Bakanı ...'in yaklaşık 7 aylık süreçte toplam 42 adet, Avrupa Birliği Bakanı ...'ın 9-10 aylık süreçte toplam 17 adet, Çevre ve Şehircilik Bakanı ...'ın yaklaşık 14 aylık süreçte toplam 66 adet telefon görüşmesinin iletişim tespit tutanağı haline getirildiği dikkate alındığında, Bakanların suça temas ettikleri şüphesinin ilk olarak oluştuğu ve bu suç şüphesine işaret eden kanıtlara ulaşıldığını ilk olarak tespit ettikleri anda bu delilleri muhafaza altına almak suretiyle soruşturma savcısını bilgilendirerek onun vereceği yazılı talimatlara göre hareket etmeleri gerekirken, bu yola gitmeyip, bu şüphelerin oluştuğu tarihlerde soruşturmaları yürüten soruşturma savcılarını bilgilendirmedikleri veya gizledikleri, bilahare soruşturmaları deruhte eden örgüt üyesi eski savcılar C. Kara ve M. Yüzgeç ile tam bir eylem ve işbirliği içerisinde hareket etmek suretiyle haklarında iletişimin denetlenmesi kararı olmayan Bakanları tamamen örgütsel bir gizlilik içerisinde ve uzun süre dolaylı olarak dinleyerek telefon görüşmeleri içeriklerini iletişim tespit tutanağı haline getirdikleri ve böylelikle anayasal nitelikteki haberleşme hürriyetine de açıkça müdahale teşkil edecek biçimde ısrarla yasa dışı delil elde etme çabası içerisine girdikleri, örgütsel bir faaliyet çerçevesinde ve hukuka aykırı yöntemle elde ettikleri yasa dışı bu kanıtları soruşturma / operasyon savcıları C. Kara ve M. Yüzgeç ile işbirliği içerisinde hazırladıkları soruşturma fezlekelerinde, Mali Şube tarafından Bakanlarla ilgili düzenlenen hiçbir hukuki dayanağı bulunmayan ayrıntılı suç raporunda ve her iki soruşturmaya ilişkin bilgi notlarında tamamen hukuksuz olarak kullandıkları, görünüşte çıkar amaçlı bir suç örgütü soruşturması yürüttükleri görüntüsü verip, gerçekte amaçladıkları gibi bu soruşturmanın hedef şahısları üzerinden telefon dinlemeleri bahanesiyle Hükûmet üyeleri ile ilgili delil toplayıp daha sonra bu delilleri elde bekletme / biriktirme yöntemiyle hareket ettikleri, böylelikle hakkında dinleme kararı olmayan kişileri, hakkında dinleme kararı olan şüpheliler üzerinden uzun süre dinleyerek "dolaylı dinleme yasağı"na aykırı hareket ettikleri ve bilahare kendileri gibi FETÖ/PDY silahlı terör örgütü üyesi eski savcılar Zekeriya Öz koordinesinde C. Kara ve M. Yüzgeç ile birlikte soruşturmayı sansasyonel bir biçimde, ilintili olmadığı başka soruşturma dosyaları ile operasyona dönüştürerek soruşturma dosyasında elde edilen arama görüntüleri, fiziki takip tutanakları ve ses kayıtlarını yazılı, görsel ve sosyal medyaya servis edip yayınlanmasını sağlayarak hükûmetin istifasını sağlamayı amaçladıkları kanaatine varılmıştır.” Şeklinde olduğu belirlenmiştir. 4.Tanıklıktan Çekinme Hususundaki Yasal Düzenlemeye Aykırılık; Bilindiği üzere, 5271 Sayılı Ceza Muhakemesi Kanununun suç tarihinde yürürlükte bulunan "İletişimin tespiti, dinlenmesi ve kayda alınması" başlıklı, 25/05/2005 tarih ve 5353 SK ile değişik 135. maddesinde; "(1) Bir suç dolayısıyla yapılan soruşturma ve kovuşturmada, suç işlendiğine ilişkin kuvvetli şüphe sebeplerinin varlığı ve başka suretle delil elde edilmesi imkânının bulunmaması durumunda, hâkim veya gecikmesinde sakınca bulunan hallerde Cumhuriyet savcısının kararıyla şüpheli veya sanığın telekomünikasyon yoluyla iletişimi tespit edilebilir, dinlenebilir, kayda alınabilir ve sinyal bilgileri değerlendirilebilir. Cumhuriyet savcısı kararını derhâl hâkimin onayına sunar ve hâkim, kararını en geç yirmidört saat içinde verir. Sürenin dolması veya hâkim tarafından aksine karar verilmesi halinde tedbir Cumhuriyet savcısı tarafından derhâl kaldırılır. (2) Şüpheli veya sanığın tanıklıktan çekinebilecek kişilerle arasındaki iletişimi kayda alınamaz. Kayda alma gerçekleştikten sonra bu durumun anlaşılması hâlinde, alınan kayıtlar derhâl yok edilir...", "Tanıklıktan çekinme" başlıklı 45. maddesinde ise; "(1) Aşağıdaki kimseler tanıklıktan çekinebilir: a) Şüpheli veya sanığın nişanlısı, b) Evlilik bağı kalmasa bile şüpheli veya sanığın eşi, c) Şüpheli veya sanığın kan hısımlığından veya kayın hısımlığından üstsoy veya altsoyu, d) Şüpheli veya sanığın üçüncü derece dahil kan veya ikinci derece dahil kayın hısımları, e) Şüpheli veya sanıkla aralarında evlâtlık bağı bulunanlar, (2) Yaş küçüklüğü, akıl hastalığı veya akıl zayıflığı nedeniyle tanıklıktan çekinmenin önemini anlayabilecek durumda olmayanlar, kanunî temsilcilerinin rızalarıyla tanık olarak dinlenebilirler. Kanunî temsilci şüpheli veya sanık ise, bu kişilerin çekinmeleri konusunda karar veremez, (3) Tanıklıktan çekinebilecek olan kimselere, dinlenmeden önce tanıklıktan çekinebilecekleri bildirilir. Bu kimseler, dinlenirken de her zaman tanıklıktan çekinebilirler" şeklinde hükümler yer aldığı, tanıklıktan çekinme ile ilgili CMK'nın 45. maddesinde suç tarihinden sonra da herhangi bir değişiklik yapılmadığı ve hükmün aynen muhafaza edildiği anlaşılmaktadır. Suç tarihinden sonra, 21/02/2014 tarihinde Türkiye Büyük Millet Meclisinde kabul edilerek 06/03/2014 tarihli Resmi Gazetede yayımlanmak suretiyle yürürlüğe giren 6526 Sayılı "Terörle Mücadele Kanunu ve Ceza Muhakemesi Kanunu ile Bazı Kanunlarda Değişiklik Yapılmasına Dair Kanun"un 12. maddesiyle CMK'nın 135. maddesinde yapılan değişiklik ile bu maddeye birinci fıkra hükmünden sonra gelmek üzere ikinci fıkra eklenmiş ve madde numaraları buna göre teselsül ettirilmiş, bu bağlamda yasa değişikliğinden önce yasa maddesinin ikinci fıkrasında öngörülen "tanıklıktan çekinebilecek kişilerle olan iletişimin kayda alınması yasağı" bu tarihten sonra 135. maddenin 3. fıkrasında düzenlenmiş, bununla birlikte normatif olarak hükmün içeriğinde herhangi bir değişiklik yapılmamış ve yasak aynen korunmuştur. Madde hükmünden de anlaşılacağı üzere, şüpheli veya sanığın tanıklıktan çekinebilecek kişilerle arasında gerçekleşen iletişimi dinlenemez ve kayda alınamaz, fakat bu iletişimi tespit edilebilir, sinyal bilgileri değerlendirilebilir. Çünkü, suç tarihi itibariyle CMK'nın 135. maddesinin 2. fıkrasında yer alan ve suç tarihinden sonra 21/02/2014 tarih ve 6526 SK ile yapılan kısmi değişiklikle içeriğinde hiçbir değişiklik yapılmaksızın aynı maddenin 3. fıkrasında düzenlenen hükümde; tanıklıktan çekinebilecek kişiler arasında gerçekleşen iletişimin içeriğine ulaşılmaksızın ve müdahale edilmeksizin yalnızca kimin kiminle görüştüğüne dair bilgiler, bir başka deyişle HTS verilerinin ve yine tanıklıktan çekinebilecek kişiler arasında gerçekleşen iletişimin içeriğine müdahale edilmeksizin yalnızca sinyal bilgilerinin iletişim sistemleri üzerinde bıraktığı izlerin tespit edilerek, bunlardan anlamlandırılan sonuçlar çıkarmak üzere gerçekleştirilen değerlendirme işlemlerinin bir başka deyişle sinyal bilgilerinin elde edilmesi yasaklanmamıştır. 5271 Sayılı CMK'nın 135. maddesinin suç tarihinde 2. fıkrasında yer alan hükmü, lafzi olarak, yalnızca şüpheli veya sanığın tanıklıktan çekinebilecek kişilerle arasında gerçekleşen iletişimin kayda alınması yasağını öngörmekle birlikte, yasağın getirilme amacı uyarınca, bunun yalnızca iletişimin kayda alınmasını değil, kayıt için zorunlu olan dinlemeyi de kapsayacağı kabul edilmektedir. Çünkü kanun koyucunun, tanıklıktan çekinme hakkına sahip olan arasındaki iletişimin denetlenmesi yasağını "içerik öğrenme" ile sınırlı düzenlediği, böylelikle bu kişiler arasında yapılan iletişimin içeriğinin takip edilip öğrenilmesini yasakladığı, iletişimin içeriğinin öğrenilmesinin ise, işin doğası gereği sadece kayda almayı değil, şüphesiz bunun öncesinde dinlemeyi de kapsadığı, bu itibarla CMK'nın 135/3 (suç tarihinde ikinci fıkra) maddesi hükmünün, hem iletişimin dinlenmesini hem de kayda alınmasını yasakladığı kabul edilip benimsenmektedir. Nitekim, "Ceza Muhakemesi Kanununda Öngörülen Telekomünikasyon Yoluyla Yapılan İletişimin Denetlenmesi, Gizli Soruşturmacı ve Teknik Araçlarla İzleme Tedbirlerinin Uygulanmasına İlişkin Yönetmeliğin" iletişimin dinlenmesi ve kayda alınması tanımına yer veren 4/e maddesinde dinleme ve kayda almanın; "telekomünikasyon yoluyla gerçekleştirilmekte olan konuşmaların dinlenmesi ve kayda alınması ile diğer her türlü iletişimin uygun teknik araçlarla dinlenmesi ve kayda alınmasına yönelik işlemler" olarak tanımlanması da bu görüşü doğrulamaktadır. Ceza Muhakemesi Kanununun telekomünikasyon yoluyla iletişimin denetlenmesi başlıklı 135. maddesinde öngörülen "tanıklıktan çekinebilecek kişilerle olan iletişimin kayda alınması yasağı"nın kapsamının "iletişimin dinlenmesi ve kayda alınması"nı içerdiği bu şekilde belirlendikten sonra hemen ifade edilmelidir ki, öğretide ve uygulamada bu yasağın kapsamının belirlenmesi noktasında geçmişte zaman zaman birbiriyle çelişkili görüşler dile getirilmiş ve birbiriyle çelişen yargı kararları verilmişse de artık öğretide ve yargısal içtihatlarda genel kabul gördüğü üzere; şüpheli ya da sanıkların "birlikte suç işleme şüphesi bulunmayan" tanıklıktan çekinebilecek kişilerle yaptıkları görüşmelerin kanuni delil olmadığı konusunda herhangi bir tereddüt bulunmadığı, lakin akrabalık ilişkilerinin sağladığı kolaylıklardan yararlanarak şüpheli ya da sanıkların birlikte suç işleme kuşkusu altında bulunan tanıklıktan çekinebilecek kişilerle yaptıkları iletişimin dinlenmesi ve kayda alınmasında hukuki bir engel bulunmadığı ve bu yolla elde edilen delillerin kanuna aykırı olarak elde edildiğinden söz edilemeyeceğinin benimsendiği görülmektedir. Nitekim Yargıtay Ceza Genel Kurulunun 19/02/2013 tarih, 2011/5.MD-137 esas ve 2013/58 karar ve 03/06/2014 tarih, 2013/10642 esas ve 2014/302 karar sayılı kararlarında, tanıklıktan çekinme hakkı olanların birlikte suça karışıp şüpheli veya sanık sıfatını almaları halinde dinlenebilecekleri görüşünün benimsendiği, lakin özellikle bir kısım sanıklarca da savunmalarında dayanak delil olarak gösterilen 19/02/2013 tarih ve 2011/5.MD-137 esas, 2013/58 karar sayılı karar içeriğinden de anlaşılacağı üzere, her iki tarafın şüpheli veya sanık olup akrabalıkları nedeniyle tanıklıktan çekinme hakkı olduğu durumda, "dolaylı dinleme" yöntemine başvurulmayıp, her ikisi için de usule uygun dinleme kararı alınması kaydıyla teknik takip yapılabileceğinin kabul edildiği anlaşılmaktadır. Yargıtay Ceza Genel Kurulunun 19/02/2013 tarih ve 2011/5.MD-137 esas, 2013/58 karar sayılı kararı incelendiğinde; irtikap ve suç işlemek amacıyla kurulan örgüte yardım etme suçlarından sanık A.K ile irtikap suçundan sanıklar M.K, H.K, R.S ve H.Ş'in yapılan yargılamaları sonucunda ilk derece mahkemesi sıfatıyla yargılama yapan Yargıtay 5. Ceza Dairesince ilkin 05/06/2009 ... ve 1-5 sayı ile; sanık A.K'un suç işlemek amacıyla kurulan örgüte yardım etme, sanıklar H.K, R.S ve H.Ş'in irtikap suçlarından beraatlerine, sanık A.K'un rüşvet alma suçuna teşebbüsten 5237 Sayılı TCK'nın 252/1-2, 35/2, 62 ve 53.maddeleri uyarınca 1 yıl 1 ay 10 ... hapis cezası ile cezalandırılmasına, CMK'nın 231/5 maddesi uyarınca hakkındaki hükmün açıklanmasının geri bırakılmasına, sanık M.K'un rüşvet alma suçuna teşebbüsten 5237 Sayılı TCK'nın 252/1, 35/2, 62 ve 53.maddeleri uyarınca 10 ay hapis cezası ile cezalandırılmasına, sabıkası nedeniyle hakkındaki hükmün açıklanmasının geri bırakılmasına yer olmadığına, hapis cezasının TCK'nın 51/1-a maddesi uyarınca ertelenmesine karar verildiği, sanık A.K müdafinin hükmün açıklanmasının geri bırakılmasına yapmış olduğu itirazın Yargıtay 6. Ceza Dairesince 30/09/2009 ... ve 5-5 sayı ile reddedildiği, bu arada rüşvet suçuna teşebbüsten hakkında hükmün açıklanmasının geri bırakılmasına karar verilmiş olan sanık A.K müdafi tarafından hükümden sonra 22/07/2010 tarihinde yürürlüğe giren 6008 Sayılı "Terörle Mücadele Kanunu ile Bazı Kanunlarda Değişiklik Yapılmasına Dair Kanun"un 7 ve geçici 2.maddeleri hükümleri uyarınca 15 ... içerisinde dilekçe verilmek suretiyle hükmün açıklanmasının geri bırakılmasına dair kararın kaldırılarak yargılamaya devam edilmesi isteminde bulunulması üzerine, bu sanık hakkında rüşvet suçuna teşebbüsten verilen hükmün açıklanmasının geri bırakılmasına ilişkin olarak yargılamaya devam eden Yargıtay 5. Ceza Dairesince 02/02/2011 ... ve 1-5 Sayılı ek karar ile; sanık A.K'un TCK'nın 252/1-2, 35/2, 62, 53 ve 51/1-a maddeleri uyarınca 1 yıl 1 ay 10 ... hapis cezası ile cezalandırılmasına ve cezasının ertelenmesine karar verildiği, bu hükmün de adı geçen sanık müdafi tarafından temyiz edilmesi üzerine uyuşmazlığın Yargıtay Ceza Genel Kurulu önüne geldiği somut olayda; İzmir Cumhuriyet Başsavcılığına gönderilen bir ihbar mektubunda, bir kısım avukatların örgütlü bir şekilde İzmir F Tipi Kapalı Ceza İnfaz Kurumlarında bulunan tutuklu kişilerle temas kurup, tahliye ettirmek için büyük miktarda para talep ettikleri, aksi taktirde tahliye olmalarının mümkün olmadığını söyleyerek baskı kurduklarının belirtilmesi üzerine İzmir C.Başsavcılığınca 2008/48 sayı ile soruşturma başlatıldığı, bu soruşturmanın devam ettiği sırada suç işlemek amacıyla örgüt kurma ve tefecilik suçundan İzmir F Tipi Kapalı Cezaevinde tutuklu bulunan müşteki V.O.Ç'in başvurusu nedeniyle 27/03/2008 tarihinde Cumhuriyet savcısı tarafından alınan ifadesinde; para karşılığı tahliye edilmesi konusunda kendisine birçok avukatın gelip teklifte bulunduğunu beyan etmesi üzerine, 5271 Sayılı CMK'nun 250. maddesi uyarınca kurulan İzmir Özel Yetkili Nöbetçi Ağır Ceza Mahkemesi'nin 30/06/2008 ... ve 703 Sayılı kararıyla CMK'nun 139. maddesine göre; “suç örgütünün faaliyetlerinin ortaya çıkartılabilmesi amacıyla” GS 211 kod numaralı görevlinin "Av. K.K" ismiyle gizli soruşturmacı olarak görevlendirildiği, Elde edilen deliller üzerine 18/10/2008 tarihinde ilkin sanıklar A.E, İ.C.V, H.K ve H.Ş'in, bilahare 20/10/2008 tarihinde ise sanık M.K'un telefonlarının CMK'nun 135 <BR>ve 140. maddeleri uyarınca dinlenip tespiti, kayda alınması, sinyal bilgilerinin değerlendirilmesi, teknik araçlarla gizli olarak izlenmelerine, ses ve görüntü kayıtlarının alınmasına karar verildiği, Daha sonra meydana gelen gelişmeler nedeniyle müşteki V.O.Ç'ın tahliyesi konusunda, olay tarihi itibariyle birinci sınıf hakim olan ve 5271 Sayılı CMK'nın 250.maddesi uyarınca kurulmuş bulunan İzmir Özel Yetkili 10. Ağır Ceza Mahkemesi Başkanı olarak görev yapmakta olan sanık A.K'un da suça katıldığı yolunda kuvvetli şüphe sebeplerinin varlığı ve başka suretle delil elde edilmesi imkânının bulunmaması gerekçesiyle 20/10/2008 tarihinde kullandığı (5) adet telefonunun CMK'nun 135. maddesi gereğince 3 ay süreyle dinlenip tespiti, kayda alınması, sinyal bilgilerinin değerlendirilmesine karar verildiği, bir ... sonra 21/10/2018 tarihinde de başka bir telefonunun dinlenilmesine ve aynı Kanunun 140. maddesi gereğince kamuya açık yerlerdeki faaliyetlerinin 4 hafta süre ile teknik araçlarla gizli olarak izlenmesine, ses ve görüntü kayıtlarının alınmasına karar verildiği, Bu arada 22/10/2008 günü İzmir Cumhuriyet Başsavcılığının 12451 Sayılı yazısı üzerine Adalet Bakanlığı Ceza İşleri Genel Müdürlüğü tarafından aynı ... ve 11536 sayı ile; “A.K hakkında ihbar yazısı ve eklerinde belirtilen konular ve mahallinde ortaya çıkabilecek sair hususlarla ilgili olarak Cumhuriyet Başsavcı Vekili M.D'ın soruşturma için görevlendirildiği” hususunun bildirildiği, 22/10/2008 günü İzmir Özel Yetkili 10. Ağır Ceza Mahkemesinde yapılan duruşmada müşteki V.O.Ç'in yargılandığı suçlardan oyçokluğuyla tahliyesine karar verildiği, sanık A.K'un da müştekinin tahliyesi yönünde oy kullandığı, tahliye sonrasında tahliye nedeniyle verilmesi kararlaştırılan 350.000-TL tutarındaki paranın sanık M.K'a Dalaman'da gizli soruşturmacı tarafından teslim edildiği sırada bu sanığın, sanık A.E ile birlikte görevlilerce yakalandığı, aynı ... saat 22.15 sıralarında sanık A.K'un usulüne uygun olarak gözaltına alındığı anlaşılmış olup, Ceza Genel Kurulunun sanık A.K ile yeğeni olan sanık M.K ve kardeşi olan H.K arasında yapılan ve mahkeme kararıyla dinlenilmesi ve kayda alınmasına karar verilen telefon konuşmalarının yasal delil olmayacağı hususunda yaptığı değerlendirmesinde aynen; "Şüpheli ya da sanıkların, birlikte suç işleme şüphesi bulunmayan tanıklıktan çekinebilecek kişilerle yaptıkları görüşmelerin kanuni delil olmadığı konusunda herhangi bir tereddüt bulunmamaktadır. Bu konuda sorun, akrabalık ilişkilerinin sağladığı kolaylıklardan yararlanarak şüpheli ya da sanıkların birlikte suç işleme kuşkusu altında bulunan kişilerle yaptıkları iletişimin dinlenmesi ve kayda alınmasında doğmaktadır. Öğretide aksine görüşler bulunmakla birlikte, CMK'nun 135/2. maddesi hükmünün birlikte suç işleme şüphesi altında bulunan kişileri kapsamayacağı, tanıklıktan çekinme hakkına sahip kişinin suça katıldığı daha önceden başka delillerle belirlenmiş ise artık bu noktada CMK'nun 135/2. maddesi kapsamına giren bir dinleme ve kayıt yasağından söz edilemeyeceği, çünkü konuşması kayıt altına alınan kişinin, tanıklıktan çekinme hakkına sahip kişi sıfatını o kayıttan önce kaybettiği kabul edilmektedir. (Ersan Şen, Türk Hukukunda Telefon Dinleme-Gizli Soruşturmacı-X Muhbiri, s.162-163, Seçkin Yayınevi, Ankara, 2011; M. Yardımcı, Türk Hukukunda İletişimin Denetlenmesi, s.211, Seçkin Yayınevi, Ankara, 2009) Bu açıklamalar ışığında uyuşmazlık konusu ele alındığında; Sanık A.K ile yeğeni olan sanık M.K ve kardeşi olan sanık H.K arasında yapılan ve mahkeme kararıyla dinlenilmesi ve kayda alınmasına karar verilen telefon konuşmaları, bu kişilerin suça katıldıklarının daha önceden başka delillerle belirlenmesi ve bunlar hakkında da mahkeme kararıyla iletişimin tespiti ve kayda alınmasına karar verilmiş olması nedeniyle kanuni delil olarak kullanılabileceğinin kabulü gerekmektedir. Aksi halde; tanıklıktan çekinme hakkına sahip kişilerin, aynı suçu birlikte işlemelerinin kanun koyucu tarafından himaye edildiği sonucuna ulaşılır ki bunun kabulü de mümkün değildir" tespitinde bulunduğu anlaşılmaktadır. Karardan da anlaşılacağı üzere, Yargıtay Ceza Genel Kurulu haklarında iletişimin denetlenmesi tedbiri uygulanan şüpheli ya da sanıkların birlikte suç işleme kuşkusu altında bulunan tanıklıktan çekinebilecek kişilerle yaptıkları iletişimin dinlenmesi ve kayda alınmasında hukuki bir engel bulunmadığı ve bu yolla elde edilen delillerin kanuna aykırı olarak elde edildiğinden söz edilemeyeceğine işaret ederken, net bir ölçü ortaya koyduğu ve ancak suç şüphesi altında yer alan her iki kişi için de usulünce mahkeme kararıyla iletişimin tespiti ve kayda alınmasına karar verilmiş olması halinde, dinlemeden elde edilen delillerin yasal delil değeri taşıyacaklarını ifade ettiği gayet açık ve net olarak anlaşılmaktadır. Esasen, Yargıtay Ceza Genel Kurulunun bu içtihadının, bir önceki bölümde yer verilen, hakkında iletişimin denetlenmesi kararı bulunmayan kişiyi, dinleme kararı bulunan şüpheli veya sanık üzerinden dinleyerek ve iletişimini kayıt altına alarak "dolaylı dinleme" yöntemine başvurulmasının hukuki mahzurlarını ortaya koymak ve bunun yolunu kapatmak amacına matuf verildiği değerlendirilmiştir. Sonuç itibariyle, konuyu düzenleyen 5271 Sayılı CMK'nın 135/3 maddesinde (suç tarihi itibariyle ikinci fıkra hükmünde) net bir düzenleme olmamakla birlikte, konunun öğretideki çoğunluk görüşü ve Yargıtay Ceza Genel Kurulunun içtihatları ve uygulamasıyla hemen hemen netleştiği, böylelikle CMK'nun 135/3 (suç tarihi itibariyle 135/2) maddesi hükmüyle getirilmiş olan delil elde etme yasağının "birlikte suç işleme şüphesi altında bulunan kişileri" kapsamayacağı, tanıklıktan çekinme hakkına sahip kişinin suça katıldığı daha önceden başka delillerle belirlenmiş ise artık bu noktada CMK'nun 135/2 maddesi kapsamına giren bir dinleme ve kayıt yasağından söz edilemeyeceği, çünkü konuşması kayıt altına alınan kişinin, tanıklıktan çekinme hakkına sahip kişi sıfatını o kayıttan önce kaybettiği, bu durumda birlikte suç işleme kuşkusu altında bulunan her iki şüpheli / sanık için de usulünce mahkeme kararıyla iletişimin tespiti ve kayda alınmasına karar verilmiş olması şartıyla dinlemeden elde edilen delillerin yasal delil değeri taşıyacağının kabul edilip benimsendiği anlaşılmaktadır. Dava konusu somut olay yönünden değerlendirme yapıldığında; örgütsel amaç doğrultusunda hukuka aykırı dinlemelere karar verdikleri ve bu dinlemeleri gerçekleştirdikleri gerekçesiyle haklarında ceza hükmü tesis edilen sanıkların konuyla ilgili savunmalarında, 2012/120653 Sayılı suç soruşturması kapsamında şüpheli S. Kaan Çağlayan hakkında ilk kez İstanbul 21. Sulh Ceza Mahkemesi'nin 26/07/2013 tarih ve 2013/306 değişik iş sayılı kararı ile Akel Alüminyum Sanayi ve Ticaret AŞ adına kayıtlı, kullanıcısı S. Kaan Çağlayan olan 0532 228 19 80 numaralı telefon için CMK'nın 135. maddesi uyarınca (3) ay süreyle iletişimin denetlenmesi tedbiri kararı verilmesiyle birlikte tedbir uygulanmaya başlanıldığını, soruşturma şüphelisi S. Kaan Çağlayan ile babası Ekonomi Bakanı ... arasında gerçekleşen 30/08/2013 tarihli telefon görüşmesi ve iletişimin, Ekonomi Bakanı Z. Çağlayan'ın suça iştirakinin bundan önceki tarihte delillerle tespit edilmiş oluşu ve bu nedenle Z. Çağlayan'ın artık bu tarih itibariyle tanıklık sıfatını kaybetmiş olup, rüşvet suçunun "şüphelisi" sıfatını haiz olması nedeniyle tape yapılarak iletişim tespit tutanağı haline getirildiğini; öte yandan yine 2012/120653 Sayılı suç soruşturması kapsamında şüpheli B. G. hakkında ilk kez İstanbul 8. Sulh Ceza Mahkemesi'nin 24/05/2013 tarih ve 2013/352 değişik iş sayılı kararı ile CMK'nın 135. maddesi uyarınca (3) ay süreyle iletişimin denetlenmesi tedbiri kararı verilmesiyle birlikte tedbir uygulanmaya başlanıldığını, söz konusu tedbirin devamında İstanbul 20. Sulh Ceza Mahkemesi'nin 23/08/2013 tarih ve 2013/358 değişik iş sayılı kararı ile (3) ay süreliğine birinci kez uzatıldığını, soruşturma şüphelisi B. G. ile babası İçişleri Bakanı ... arasında gerçekleşen 21/07/2013 tarihli ilk telefon görüşmesi ve devamında gerçekleşen 06/08/2013, 14/08/2013, 22/08/2013, 06/09/2013, 07/09/2013, 14/09/2013 (dört ayrı görüşme), 09/10/2013, 25/10/2013, 26/10/2013 ve 17/12/2013 (iki ayrı görüşme) tarihlerinde gerçekleşen iletişimlerin, İçişleri Bakanı ...'in suça iştirakinin bundan önceki tarihte delillerle tespit edilmiş oluşu ve bu nedenle ...'in artık bu tarih itibariyle tanıklık sıfatını kaybetmiş olup, rüşvet suçunun "şüphelisi" sıfatını haiz olması nedeniyle tape yapılarak iletişim tespit tutanağı haline getirildiğini ifade ettikleri, Diğer yandan Organize Suçlarla Mücadele Şubesinde yürütülmüş olan 2012/125043 Sayılı suç soruşturması kapsamında ise, şüpheli A. Oğuz Bayraktar hakkında ilk kez İstanbul 27. Sulh Ceza Mahkemesi'nin 02/11/2012 tarih ve 2012/679 değişik iş sayılı kararı ile CMK'nın 135. maddesi uyarınca (3) ay süreyle iletişimin denetlenmesi tedbiri kararı verilmesiyle birlikte tedbir uygulanmaya başlanıldığını, devamında uzatma kararları verildiğini, soruşturma şüphelisi A. Oğuz Bayraktar ile babası Çevre ve Şehircilik Bakanı ... arasında gerçekleşen 17/12/2013 tarihli telefon görüşmesi ve iletişimin, Çevre ve Şehircilik Bakanı ...'ın suça katıldığının bundan önceki tarihte delillerle tespit edilmiş oluşu ve bu nedenle ...'ın artık bu tarih itibariyle tanıklık sıfatını kaybetmiş olup, "şüpheli" sıfatını haiz olması nedeniyle tape yapılarak iletişim tespit tutanağı haline getirildiğini ifade ettikleri, özetle soruşturma şüphelileri S. Kaan Çağlayan, B. G. ve A. Oğuz Bayraktar ile aralarında CMK 45/1 maddesi çerçevesinde tanıklıktan çekinmeyi gerektirir derecede ve yakınlıkta akrabalık ilişkisi bulunan babaları ..., ... ve ... arasındaki ilişkinin "görünüşte tanıklık ve fakat gerçekte ise suç ortaklığı" niteliğinde olduğunu, bu nedenle Yargıtay Ceza Genel Kurulunun emsal nitelikteki 19/02/2013 tarih ve 2011/5.MD-137 esas, 2013/58 karar sayılı kararı doğrultusunda ve soruşturma savcılarının talimatıyla, şüpheliler ile birlikte aynı suçu işleme şüphesi altında bulunan tanıklıktan çekinme hakkına sahiplik derecesinde yakınlık ilişkisine sahip Bakanlar arasındaki görüşmelerin iletişim tespit tutanağı haline getirildiğini beyan ettikleri anlaşılmıştır. Her şeyden evvel belirtmek gerekir ki, aşağıdaki bölümde detaylı olarak izah edilecek olmakla birlikte, soruşturmaları fiilen yürüten, yönlendiren, karar verici konumda olan, teknik takip işlemlerini gerçekleştiren, bunun için gerekli mahkeme kararlarını temin eden, dinlemeleri icra eden tüm sanıkların bir taraftan Bakanlarla ilgili herhangi bir suç soruşturması yürütmediklerini, bu bağlamda Bakanların şüpheli konumunda olmadığını ifade ederken, diğer yandan Bakanların tanıklıktan çekinme derecesindeki çocuklarıyla gerçekleştirdikleri telefon görüşmelerini yapmazdan evvel zaten suça iştirak ettiklerinin belirlendiğine, bu itibarla o andan itibaren tanıklıktan çekinme özelliğini zaten kaybettikleri ve "örgüt lideri ve yöneticisi, rüşvet veya sair suçlara iştirak eden şüpheli" sıfatını kazandıklarına, soruşturma şüphelisi olan çocukları ile aralarındaki ilişkinin görünüşte tanıklık olmakla birlikte gerçekte suç ortaklığı ilişkisi olduğuna dair savunmalarının kendi içerisinde taşıdığı muazzam çelişki bir yana, ceza yargılaması hukuku bakımından ancak hakkında soruşturma yürütülen ve suç şüphesi altında bulunan bir kişinin "şüpheli" olarak nitelendirilebilecek olduğu gerçeği karşısında sanıkların Bakanlarla ilgili soruşturma yürütmediklerine dair maddi gerçeklikle ilgisi olmayan, soyut ve inandırıcılıktan tamamen uzak, kendi içerisinde tutarsız ve çelişkili savunmalarının kendilerini suçtan ve cezadan kurtarmaya dönük olduğu değerlendirilmiştir. Diğer yandan konumuz açısından asıl önemli olan ise, sanıklarca yürütülen 17 Aralık soruşturmalarında "aralarında tanıklıktan çekinme ilişkisi olup birlikte suç işleme kuşkusu altında bulunan her iki kişi için de usulünce mahkeme kararıyla iletişimin tespiti ve kayda alınmasına karar verilmiş olması halinde ancak birbirleriyle iletişimlerinden elde edilen delillerin yasal delil değeri taşıyacağına" dair, tanıklıktan çekinme ile ilgili yasal düzenlemenin ruhuna ve konuyla ilgili bizzat kendilerinin emsal gösterdiği Yargıtay içtihadıyla içeriği somutlaşan uygulamalara açıkça aykırı davranılmasıdır. Zira bir yandan Anayasanın 83/2 maddesi çerçevesinde milletvekili dokunulmazlığının iletişimin denetlenmesi yönünden bir güvence sağlamadığını, şahsi hürriyeti kısıtlayıcı bir yönü bulunmaması nedeniyle iletişimin denetlenmesi tedbirinin Anayasanın 83/2 maddesinde sayılan yasak işlemlerden olmadığını, bu nedenle yürütülen bir suç soruşturması sırasında milletvekili sıfatını haiz olan Bakanlar hakkında da esasen iletişimin denetlenmesine dair karar alınabileceğini, ancak yürüttükleri soruşturmalardaki hedef şahıslarla ilgili elde ettikleri delillerin mebzul miktarda olması sebebiyle soruşturma savcısıyla da istişare ederek bu yola tevessül etmediklerini ve gerek görmediklerini belirten sanıkların, madem bu yönde anayasal veya yasal engel yok ise, soruşturma konusu suça katıldıklarının önceden tespit edilmiş olması nedeniyle bu tarihler itibariyle tanıklıktan çekinme hakkını kaybettiklerini ve bu nedenle soruşturma şüphelisi çocuklarıyla gerçekleştirmiş oldukları telefon görüşmelerinin iletişim tespit tutanağı haline getirildiğini söyledikleri Bakanlarla ilgili şüpheli konumuna düştüğünü söyledikleri tarihler itibariyle neden 5271 Sayılı CMK m.135 çerçevesinde iletişimin denetlenmesi kararı almadıklarına dair hukuki açıdan tatmin edici bir savunma getiremedikleri, bu konuda soruşturma savcısı ile iştirak ederek hareket ettiklerine dair savunmalarının ise gerçeği yansıtmadığı, zira ilk derece mahkemesinde tanık olarak ifadesi alınan 2012/120653 Sayılı suç soruşturmasının ilk savcısı Y. Kıstı'nın Bakanlarla ilgili suç şüphesi hasıl olduğuna dair görüşmelerden kendisinin bilgisinin olmadığını, kolluk tarafından yapılan dinlemelerde buna ilişkin seslerin varlığından herhangi bir bilgi verilmediğini, Bakanlarla çocukları arasındaki iletişimin dinlenmesi ve kayda alınmasına dair kolluğa bir talimat vermediğini ifade ederken, 2012/125043 Sayılı suç soruşturmasının savcılarından Bekir Gencer'in de dönemin Çevre ve Şehircilik Bakanı ... ile suç şüphesini ortaya koyan telefon görüşmeleri ve tapelerden bilgisinin olmadığını, kendisinin tetkik ettiği soruşturma evrakı kapsamında Bakana suç atfedilmesini gerektirecek veya Bakan ile ilişkilendirilebilecek somut bir suç şüphesine kesinlikle rastlamadığını ifade ettiği, bu itibarla sanıkların bu savunmalarının da boşa çıktığı, Sonuç İtibariyle; ilk derece mahkemesinin kararında da belirtildiği şekilde; “Bakanlarla ilgili var olduğunu söyledikleri ilk suç şüphesinin oluşmasından sonra, soruşturmayı yürüten ilk savcılardan habersiz ve onların da malumatı haricinde, anayasal ve yasal gereğine tevessül etmeyerek örgütsel bir gizlilik ve disiplin içerisinde uzun bir süre üçüncü şahıslar üzerinden dolaylı dinleme yapmak suretiyle Bakanları dinleyip dolaylı yoldan soruşturma yürüterek delil topladıkları, bu arada Bakanlar ..., ... ve ... ile aralarında tanıklıktan çekinme ilişkisi bulunan çocukları arasındaki görüşmeleri usul ve yasaya aykırı olarak dinleyip kayda almak suretiyle iletişim tespit tutanağı haline getirdikleri, daha sonra ellerinde biriktirdikleri delilleri, örgütsel bir eylem ve irade birliği çerçevesinde hareket ettikleri anlaşılan, halen kaçak olan, FETÖ/PDY üyesi eski savcılar Zekeriya Öz, C. Kara ve M. Yüzgeç ile koordineli biçimde 17 Aralık operasyonunda kullanarak Hükûmetin istifasını sağlamayı amaçladıkları” değerlendirilmiştir. 5.Özel Soruşturma Usulüne Tabi Başbakan ve Bakanlarla İlgili Delil Toplanması / Mevzuata Aykırı Olarak Soruşturma Yürütülmesi; Suç tarihinde ve halen yürürlükte olan 1982 tarihli Türkiye Cumhuriyeti Anayasasının 100. maddesi Türkiye Büyük Millet Meclisinin bilgi edinme ve denetim yolları üst başlığı altında Başbakan ve bakanların görevleriyle ilgili suç işledikleri isnadı halinde yürütülecek olan Meclis soruşturması müessesesini düzenlemiş, bu sayede Başbakan ve bakanların görevleri ile ilgili bir suç işlemeleri veya bu yönde bir isnatla karşılaşmaları halinde haklarında özel soruşturma usulünün uygulanacağını, bu bağlamda Başbakan veya Bakanlar hakkında Türkiye Büyük Millet Meclisi üye tamsayısının en az onda birinin vereceği önerge ile soruşturma açılmasının istenebileceğini, Meclisin bu istemi en geç bir ay içerisinde görüşerek soruşturma açılmasına karar verilmesi halinde bu halde Başbakan veya bakanlarla ilgili suç soruşturmasının ancak Meclis'te teşkil edilecek bu komisyon tarafından yürütüleceğini öngörmüştür. 1982 Anayasanın 100. maddesi bu şekilde görevleriyle ilgili suçlar yönünden özel soruşturma usulüne tabi tuttuğu Başbakan veya bakanlar yönünden Meclis eliyle yürütülecek soruşturmanın hiçbir aşamasında Cumhuriyet savcısına ve 5271 Sayılı Ceza Muhakemesi Kanununu dolayısıyla onun emrindeki adli kolluk personeline herhangi bir görev vermemiştir. Oysa ki, İstanbul Emniyet Müdürlüğü Mali ve Organize Suçlarla Mücadele Şube Müdürlüklerinde adli kolluk yetkilisi / görevlisi olarak görev yapan FETÖ/PDY silahlı terör örgütü üyesi bir kısım sanıklar tarafından iş ve işlemleri yürütülen dava konusu 2012/120653125043 Sayılı suç soruşturmalarında suç tarihinde Bakanlık görevini ifa eden ..., ..., ... ve ... hakkında savcılık ve kolluk görevlileri tarafından suç soruşturması yürütüldüğü, soruşturma iş ve işlemleri tesis edildiği, Anayasaya aykırı olarak doğrudan Bakanlarla ilgili "görevleriyle ilgili suç isnatları" çerçevesinde delil toplanması cihetine gidildiği tespit edilmiştir. Anayasanın "Meclis soruşturması" başlıklı 100. maddesinde düzenlenen özel soruşturma usulü çerçevesindeki genel izah ve anlatımlara geçmeden önce, 2012/120653-125043 Sayılı kurgusal nitelikteki soruşturmalarda dönemin kabine üyeleri Ekonomi Bakanı Z. Çağlayan, İçişleri Bakanı ..., Avrupa Birliği Bakanı ... ve Çevre ve Şehircilik Bakanı ... ile ilgili FETÖ/PDY silahlı terör örgütünün İstanbul Cumhuriyet Başsavcılığı ve İstanbul Mali / Organize Şube Müdürlüklerinde yerleşmiş örgüt üyeleri vasıtasıyla gerçekleştirilen soruşturma iş ve işlemlerinin nelerden ibaret olduğunun öncelikle izah edilmesi gerekmektedir. Her şeyden evvel, İstanbul İl Emniyet Müdürlüğü Mali Suçlarla Mücadele Şube Müdürlüğünde görev yapan adli kolluk görevlisi sanıklarca hazırlanan 20/12/2013 tarihli fezlekenin "rüşvet eylemleri" kısmında Ekonomi Bakanı Z. Çağlayan ve grubu ile olan rüşvet ilişkisi, İçişleri Bakanı ... ve grubu ile olan rüşvet ilişkisi ve Avrupa Birliği Bakanı ... ile olan rüşvet ilişkisi adlı başlıklar oluşturulduğu görülmüş, Yukarı bölümlerde soruşturmaların içeriği izah edilirken, 2012/120653 numaralı soruşturmanın içeriği, soruşturmada dile getirilen iddialar kısmında da anlatıldığı üzere fezleke kapsamında; "Yapılan teknik ve takip çalışmalarında, Rıza Sarraf liderliğindeki örgütün, Ekonomi Bakanı ..., İçişleri Bakanı ..., Avrupa Birliği Bakanı ... ve Halkbank Genel Müdürü S. A. ile örgüt faaliyeti çerçevesinde haksız maddi menfaat ilişkisi geliştirdiği, bu kapsamda Ekonomi Bakanı Z. Çağlayan ve İçişleri Bakanı ... yöneticiliğinde iki ayrı grubun, Rıza Sarraf liderliğindeki örgüt ile rüşvet suçunu işleme amacıyla ve tek bir organizasyonun çatısı altında fiili ve sürekli bir birliktelik sergiledikleri, bu örgütlerin rüşvet vermek ve rüşvet almak suçlarını belli bir hiyerarşi ve koordinasyon ağıyla, belli sistemde ve sürekli olarak işledikleri belirlenmiştir. Ekonomi Bakanı M. Z. Çağlayan yöneticiliğindeki örgütte Halkbank Genel Müdürü S. A., oğlu S. Kaan Çağlayan, özel kalemleri Onur Kaya ve M. Behçet Kaynar'ın faaliyet gösterdiği, bu şahısların Rıza Sarraf liderliğindeki örgüt ile aralarındaki rüşvet eylemlerini örgüt faaliyeti çerçevesinde gerçekleştirdikleri anlaşılmıştır. F. A.'ın S. A.'a getirilen rüşvetlerle ilgili bilinçli bir şekilde aracılık ettiği anlaşılmıştır. Rüşvet eylemlerinde Z. Çağlayan'ın kardeşi M. Ş. Çağlayan'ın da iştirakinin olduğu belirlenmiştir. İçişleri Bakanı ... yöneticiliğindeki örgütte, oğlu B. G., Ö. Özdemir, H. Tuner ve B. Kıranta isimli şahısların faaliyet gösterdiği, bu şahısların sistemli bir şekilde Rıza Sarraf liderliğindeki örgüt ile aralarındaki rüşvet eylemlerini örgüt faaliyeti çerçevesinde gerçekleştirdikleri görülmüştür. Bahse konu örgütlerin tek bir irtibat ağı altında, Rıza Sarraf'ın liderliğindeki suç örgütünün eylemleri doğrultusunda rüşvet faaliyetleri gerçekleştirdikleri anlaşıldığından, soruşturmamızda eylemler, Rıza Sarraf liderliğindeki örgütün faaliyetleri, sistemleri, menfaatleri ve rüşvet ilişkileri odak alınarak ele alınmıştır. Ekonomi Bakanı Z. Çağlayan, İçişleri Bakanı ..., AB Bakanı ... ve Halkbank Genel Müdürü S. A.'a verilen paralar ve karşılığında sağlanan menfaatler, Rıza Sarraf liderliğindeki örgütün rüşvet faaliyetleri içerisinde bölümler halinde anlatılacaktır. Diğer yandan örgüt ile ilgili hususlara değinilirken, Z. Çağlayan ve ... tarafından yönetilen rüşvet örgütleriyle ilgili de açıklamalar yapılacaktır." şeklinde Hükûmet üyesi Bakanlarla ilgili açıkça suç isnadında bulunur nitelikte yorum ve değerlendirmeler yapıldığı anlaşılmıştır. Bunun yanında, kolluk fezlekesinde Ekonomi Bakanı ..., Avrupa Birliği Bakanı ... ve İçişleri Bakanı ...'e ait çok sayıdaki telefon görüşmelerine yer verildiği, fezlekenin birçok yerinde adı geçen Bakanlarla ile ilgili soruşturma konusuyla ilgili olup olmadığına bakılmaksızın fotoğraflara ve adı geçenlere suç isnadını içerir yorumlara yer verildiği, Bakanlara yönelik yapılan isnatların toplam 227 sayfaya yakın olduğu tespit edilmiştir. Daha detaylı incelendiğinde ise; a-)20/12/2013 tarihli fezlekenin 282, 283, 284, 285 ve 286. sayfalarında Z. Çağlayan'ın fotoğraflarının konulduğu, fezlekenin 29, 42, 59, 180, 188, 196, 235, 244, 334, 471. sayfalarında Z. Çağlayan'ın Rıza Sarraf ve S. A. ile telefon görüşmelerine yer verildiği, 44 ve 260. sayfalarında S. Kaan Çağlayan ve Z. Çağlayan arasında cereyan eden 30/08/2013 tarihli görüşmeye yer verildiği, fezlekenin 182. sayfasında Z. Çağlayan ile Rıza Sarraf mesajlaşma trafiğinin takip edildiği ve baz bilgisinin yer aldığı, fezlekenin 13. sayfasında Z. Çağlayan ve grubu, 14, 24, 30, 36 ve 42. sayfalarında "örgütüne dair", 45, 50, 70, 167 ve 194. sayfalarında "örgüt üyelerinden" ibarelerine yer verildiği, 488, 491 ve 493. sayfalarında ise Z. Çağlayan'dan suç örgütü yöneticisi olarak söz edildiği belirlenmiştir. b-)20/12/2013 tarihli fezlekenin birçok yerinde örneğin 18, 21, 37, 38, 40, 41, 42, 52, 227, 228, 229, 230, 233, 235, 236, 380, 381, 382, 385, 387, 390, 391, 392, 393, 394, 395, 403, 405, 416, 417, 419, 420, 424, 425, 433, 439, 457, 464. sayfalarında ...'in Rıza Sarraf, Ö. Özdemir ve oğlu B. G. ile telefon görüşmelerine yer verildiği, fezlekenin 379. sayfasında ... ve Rıza Sarraf ile ilgili yapılan fiziki takip işleminden söz edildiği, fezlekenin 13. sayfasında ... ve grubu ibaresine yer verildiği, fezlekenin 14, 36, 40, 41, 42, 50, 70, 296, 306, 368, 487, 492 ve 498. sayfalarında ...'den açıkça "örgüt yöneticisi" olarak söz edildiği, fezlekenin 17. sayfasında Rıza Sarraf ile ... arasında rüşvet ilişkisinin başladığından bahisle İçişleri Bakanı ile Rıza Sarraf arasında suç işleme kastı etrafında fiili birliktelik başladığının belirlendiğinin ifade edildiği, yine fezlekenin 23, 32, 54, 370 ve 375. sayfalarında İçişleri Bakanı ... ile ilgili suç isnatlarında bulunulduğu belirlenmiştir. c-)20/12/2013 tarihli fezlekenin birçok yerinde örneğin 231, 334, 421, 467, 469, 470, 471, 474, 476 ve 478. sayfalarında ...'ın Rıza Sarraf ile olan telefon görüşmelerine yer verildiği, fezlekenin 32, 50, 54, 70, 296, 306, 465 ve 490. sayfalarında Avrupa Birliği Bakanı ... ile ilgili suç isnadında bulunulduğu tespit edilmiştir. İstanbul İl Emniyet Müdürlüğü Organize Suçlarla Mücadele Şube Müdürlüğünde görev yapan adli kolluk görevlisi sanıklarca hazırlanan ve bir kısmının dosya içerisinde bulunduğu anlaşılan 2012/125043 Sayılı soruşturmaya ilişkin 17/12/2013 tarihli ön fezlekede ise; "örgüt liderliğini ... isimli şahsın yaptığı çıkar amaçlı suç örgütünde Sipahi'nin herhangi bir resmi sıfatı ve kimliği bulunmamasına rağmen Çevre ve Şehircilik Bakanı ... ile samimi ilişki içerisinde olduğu, örgütün yönetici kadrosunda bulunan Sadık Soylu'nun Bakan danışmanı olduğu, A. Oğuz Bayraktar'ın ise Bakan'ın oğlu olması nedeniyle, söz konusu suç örgütünün Çevre ve Şehircilik Bakanlığında büyük bir etkinliğinin ve nüfuzunun olduğu, belirtilen nedenlerle birçok iş adamının normal şartlarda imar izni alamayacakları projeler için suç örgütüne müracaat ettiği, suç örgütünün ise çok kısa bir süre içerisinde büyük meblağlara karşılık gelen haksız menfaatler karşılığında usulsüz projelere onay alınmasını sağladığı, suç örgütünün eylem ve faaliyetlerinin birçoğunun Çevre ve Şehircilik Bakanı ...'ın bilgisi ve talimatıyla gerçekleştiğinin belirlendiği, bunun yanısıra ...'ın, Bakanlık tarafından yapılacak bazı ihaleleri önceden belirlediği şirketlere verilmesi ve söz konusu şirketlerin enerji ve yemek işlerini aynı zamanda oğlu olan örgüt yöneticisi A. Oğuz Bayraktar'ın gayri resmi ortağı olduğu DAF Enerji ve P. Yemek isimli şirketlere verilmesi için kamu görevlilerine açık bir şekilde talimat verdiği"ne dair iddialara yer verildiği, dolayısıyla Bakan hakkında üstü kapalı olarak suç örgütü liderliği suçlaması getirildiği gibi nüfuz ticareti ve örgüt faaliyeti çerçevesinde işlenen diğer suçların isnat edildiği, diğer yandan adli kolluk görevlisi sanıklarla eylem ve irade birliği içerisinde hareket eden örgüt mensubu eski savcı M. Yüzgeç imzasıyla 17 Aralık operasyonu sonrası dönemin Çevre ve Şehircilik Bakanı ... ile ilgili olarak Türkiye Büyük Millet Meclisi Başkanlığına gönderilen ve eklerinde iletişimin denetlenmesi ve fiziki takibe ilişkin tutanakların, mahkeme kararlarının, 393 sayfalık kolluk fezlekesinin, şüphelilerin emniyet ve savcılık ifadelerinin, 3 adet DVD'nin bulunduğu 18/12/2013 tarihli 27 sayfalık bilgi notu ve 25/12/2013 tarihli raporda da aynı isnatlara yer verildiği anlaşılmaktadır. Öte yandan, Örgütsel talimatla kurgulanarak başlatıldığı anlaşılan 2012/120653 Sayılı soruşturmada yine örgütsel kast ve saikle dönemin kabine üyesi Bakanlarla ilgili açıkça Anayasaya aykırı biçimde soruşturma yürütülerek delil toplandığına delalet eden bir diğer önemli örnek ise 309 sayfalık suç raporudur. Yukarıdaki bölümde de yer verildiği üzere, söz konusu raporun, soruşturma neticesi ve 17/12/2013 tarihli operasyon sonrası hazırlanarak Cumhuriyet Başsavcılığına sunulan 20/12/2013 tarihli 504 sayfalık kolluk fezlekesinin Ekonomi Bakanı ..., İçişleri Bakanı ... ve Avrupa Birliği ... hakkındaki iddia konusu suç eylemlerinin anlatıldığı geniş bir özeti mahiyetinde olduğu anlaşılmıştır. 18/12/2013 tarihinde görevinden alınan ve bu itibarla sözü geçen tarih itibariyle adli kolluk görevi/yetkisi sona ermiş olan eski Mali Şube Müdürü sanık ... tarafından her sayfası paraflanmış vaziyetteki, son sayfası ise yine ... ve bir sonraki ... görevlerinden alınan Şube Müdür Yardımcıları sanıklar ... ile ... tarafından 18/12/2013 tarihinde müştereken imza altına alınmış olan, bilahare Türkiye Büyük Millet Meclisine gönderilen iddia konusu suç eylemlerine ilişkin "rapor" başlıklı 18/12/2013 tarihli 309 sayfalık söz konusu belge / dokümanın hazırlanarak Cumhuriyet Başsavcılığına gönderilmesi / sunulması ile alakalı Cumhuriyet Başsavcılığının veya soruşturmayı yürüten ilgili C. Savcısının herhangi bir yazılı talimatının bulunmadığı görülmüştür. Bilindiği üzere, 5271 Sayılı Ceza Muhakemesi Kanununun161/3 maddesi Cumhuriyet Savcısının, adli kolluk yetkilisi ve görevlilerine emirlerini yazılı olarak ve acele hallerde ise sözlü olarak vereceği, acele hallerde sözlü olarak verilen emrin en kısa zamanda yazılı olarak da bildirileceği hükmünü amirdir. Oysa ki, adli kolluk somut olayda yasaya açıkça aykırı olarak ve çok açık biçimde örgütsel saikle hareket ederek, Cumhuriyet Başsavcılığından yazılı bir talimat almaksızın Bakanların işledikleri iddia edilen suç ve eylemlere ilişkin Ceza Yargılaması Usulünde karşılığı bulunmayan ve daha öncesinde pratikte emsali ve muadili görülmeyen bir doküman / rapor hazırlayarak bunun Başsavcılık eliyle Türkiye Büyük Millet Meclisine gönderilmesini sağlamıştır. Bu noktada yeri gelmişken belirtmek gerekir ki, Anayasaya, ceza ve ceza usul mevzuatına açıkça aykırı olarak düzenlenen 309 sayfalık söz konusu raporun 17 Aralık darbe girişiminden sonraki süreçte İstanbul Cumhuriyet Başsavcılığınca gereğinin takdiri ve ifası amacıyla Türkiye Büyük Millet Meclisine gönderilmiş olmasının rapora ve raporun düzenleniş gerekçesine hukuki bir haklılık ve meşruiyet kazandırmayacağı izahtan vareste bir husustur. Zira, anayasa ve yasalara açıkça aykırı olarak düzenlenmiş de olsa, Hükûmet üyesi Bakanlarla ilgili 18/12/2013 tarihli rapordaki iddiaların gereğini, raporda işlendiği iddia edilen suç ve eylemler ile bunların ilişkili olduğu bulgu ve kanıtların takdirini, delillerin hukuka uygun toplanıp toplanmadığının değerlendirmesini yapacak olan nihai makam ve mercinin Türkiye Büyük Millet Meclisi olması karşısında 18/12/2013 tarihli bu raporun Başsavcılık nezdinde bekletilmesine, muhafaza edilmesine ve Meclise gönderilmemesine tevessül edilmesi zaten hukuken olanaklı değildir. Bu itibarla, sanıkların huzurdaki savunmalarında dile getirdikleri; "hukuka aykırı delillerin ve bu bağlamda 309 sayfalık raporun operasyondan sonra Meclise gönderilmesinin kendileri tarafından hukuka aykırı delil toplanmadığının bir delili mahiyetinde olduğu, aksi halde FETÖ/PDY irtibatıyla suçlanmayan Başsavcılık birimlerince de zaten Meclise gönderilmeyeceği" şeklindeki savunmalarına hukuken itibar etmek mümkün değildir. Rapor açıkça anayasa ve yasaya aykırı olarak tanzim edilmiş olmakla birlikte, raporda dile getirilen Bakanlarla ilgili suç iddialarının gereğini takdir edecek ve delillerin hukuka aykırı toplanıp toplanmadığını değerlendirecek olan; Bakanlarla ilgili görev suçu iddiaları bakımından yetkili soruşturma merci konumundaki Türkiye Büyük Millet Meclisidir. O halde, operasyon ile birlikte soruşturma ve içeriğine muttali olan İstanbul Cumhuriyet Başsavcılığının elde edilen delillerle birlikte söz konusu raporu Meclise göndermemesi düşünülemez. Raporun gönderilmiş olması da adli kolluğun hukuka uygun usul ve yöntemlerle kanıt elde ettiği ve raporun tanzim edilmesi noktasında kolluğa hukuki bir mesnet ve gerekçe sağladığı şeklinde yorumlanamaz. Kaldı ki, 18/12/2013 tarihli rapor ve ekindeki belgelerin gönderildiği Türkiye Büyük Millet Meclisi'nde, Meclis Genel Kurulunun 05/05/2014 tarihli 84. birleşiminde teşkiline karar verilen, 681 sıra sayılı Meclis Soruşturma Komisyonu tarafından düzenlenerek Meclis Genel Kuruluna sunulan 05/01/2015 tarihli Komisyon raporunda da, "Anayasanın 6. maddesinde “…Hiçbir kimse veya organ kaynağını Anayasadan almayan bir Devlet yetkisi kullanamaz.” Adalet Bakanlığı Ceza İşleri Genel Müdürlüğünün 20.01.2006 tarih ve 100 Sayılı Genelgesinde “…Türkiye Büyük Millet Meclisi Başkanlığı Genel Sekreterliği'nin 17 Kasım 1997 tarih ve 9427/23887 Sayılı yazısında da belirtildiği üzere; görevde bulunan veya görevinden ayrılan Başbakan ve bakanlar hakkında Bakanlar Kurulu'nun genel siyaseti veya Bakanlıkların görevleriyle ilgili olarak yapılan şikâyet ve ihbarların, ancak Anayasa'nın 100. ve Türkiye Büyük Millet Meclisi İçtüzüğü'nün 107. maddelerine göre işleme tâbi tutulacağı, …” şeklindeki düzenlemeleri nazara alarak; İstanbul Cumhuriyet Başsavcılığı Terör ve Örgütlü Suçlar Soruşturma Bürosu ve emrinde çalışan Emniyet Organize Suçlar Şube Müdürlüğü tarafından yasaların hileli yollar denenerek aşılması suretiyle yetkisiz -hukuksuz olarak yürütülen soruşturma neticesinde 4 eski Bakan hakkında düzenledikleri rapor ve ekinde yer alan iletişimin tespiti, dinlenmesi ve kayda alınması ve teknik araçlarla takip sonucu elde edilen bulgular yok hükmünde mülahaza edilmek suretiyle aksettirilen soruşturma evrakının bir ihbar mahiyetinde kabul edildiği ve bu düşünce ile tetkik ve tahkikata başlayarak yeniden usule uygun delil araştırması yapıldığı" şeklinde tespit ve değerlendirmelere yer verilmek suretiyle 2012/120653 ve 2012/125043 numaralı soruşturmalarda görev yapan Cumhuriyet savcısı ve adli kolluk personeli tarafından yasama dokunulmazlığını haiz ve özel soruşturma usulüne tabi Bakanlar hakkında yapılan soruşturma iş ve işlemlerinin açıkça yetkisiz ve hukuksuz yapıldığı, bu itibarla hukuken yok hükmünde kabul edildiği belirtilerek, Meclis Başkanlığına gönderilen rapor ve ekindeki belgelerin yalnızca bir ihbar mahiyetinde değerlendirildiği ifade edilmiştir. Bu itibarla, 309 sayfalık rapor ve ekindeki belgelerin (suç fezlekesi, iletişim tespiti ve fiziki takip tutanakları, vs.) 17 Aralık Hükûmete yönelik darbe girişimi sonrası Meclise gönderilmiş olması, bu rapor ve ekindeki belgelerin Türkiye Büyük Millet Meclisince yasaların hileli yollar denenerek aşılması suretiyle yetkisiz ve hukuksuz olarak yürütülen soruşturma neticesinde ulaşılmış bulgu ve veriler niteliğinde değerlendirilerek hukuken yok hükmünde addedilmesi / kabul edilmesi gerçeği karşısında raporun düzenlenmesine bir haklılık ve hukuki meşruiyet kazandırmayacak olup, aksine Meclis Soruşturma Komisyonunun 05/01/2015 tarihli nihai raporu dahi sanıkların bu yöndeki savunmalarını temelinden çürüten bir olgu olarak karşımıza çıkmaktadır. Öte yandan hiç <BR>kuşkusuz <BR>ki, <BR>Anayasanın <BR>100 <BR>ve <BR>5271 <BR>Sayılı <BR>Ceza <BR>Muhakemesi <BR>Kanunun160, 161. maddelerine aykırı olarak bu raporun hazırlanabilmesi dahi 2012/120653 Sayılı kurgusal nitelikteki soruşturmanın FETÖ/PDY silahlı terör örgütünün emniyet ve yargıdaki uzantıları eliyle tam bir işbirliği ve eylem -irade birlikteliği içerisinde örgütsel bir gizlilikle yürütüldüğünün en önemli kanıtlarından birisidir. Örgütsel bir birliktelik ve işbirliği olmaksızın böyle bir raporun hazırlanabilmesi, devlet aygıtının resmi hiyerarşik zinciri içerisinde ve olağan emir -talimat ilişkisi çerçevesinde zaten olanaklı değildir. Zira, devlet otoritesi ve resmi hiyerarşi çerçevesinde görev yapan ve normlar hiyerarşisine göre hareket ederek suç soruşturması yürüten hiçbir Cumhuriyet savcısının Anayasanın 100. maddesine açıkça aykırı böyle bir belge veya dokümanın hazırlanması noktasında adli kolluk görevlilerine yazılı talimat vermesi, keza adli kolluk yetkilisi / görevlilerinin de ceza usul yasası gereği Cumhuriyet savcısından yazılı talimat almaksızın Bakanlarla ilgili delil toplamaya devam ederek bunun neticesi bir rapor düzenlemeleri ihtimali düşünülemez. Nitekim bu rapor da devlet aygıtının resmi ve olağan hiyerarşik zinciri içerisinde normlar hiyerarşisi çerçevesinde hareket ederek soruşturma yürüten bir Cumhuriyet savcısı ve yasal çerçevede onun emrinde hareket eden adli kolluk görevlilerince değil, aksine örgütsel talimat ve saiklerle hareket eden Paralel Devlet Yapılanması üyesi savcı C. Kara ve görünürde emrinde çalışan adli kolluk görevlileri tarafından açıkça yetkisiz ve hukuksuz olarak yürüttükleri bir soruşturma çerçevesinde hazırlanmıştır. Esasen, somut olayda, Fetullahçı Paralel Devlet Yapılanması silahlı terör örgütü üyeliği ve Hükûmete karşı kalkışma suçlarından halen Yargıtay 16. Ceza Dairesinde ilk derece sıfatıyla yargılanmakta olan FETÖ/PDY üyesi firari eski soruşturma savcısı C. Kara'nın, aynı örgüt üyeleri sanık ... ve firari sanık ... Korkmaz'a hitaben ayrı ayrı gönderdiği (adı geçenlerin talebi üzerine haklarında yürütülen disiplin tahkikatı sürecinde polis başmüfettişlerine sunulmak gerekçesiyle yazdığı söylenen ve birer örnekleri dosyada bulunan) 25/06/2014 ve 27/06/2014 tarihli yazılı beyanları zaten aralarındaki örgütsel işbirliği ve irade birliğinin üzeri örtülü bir kanıtı niteliğindedir. Zira her ne kadar, FETÖ/PDY üyesi eski soruşturma savcısı firari C. Kara'nın bu yazılı beyanlarında, bir yandan mezkur 309 sayfalık raporun, Anayasanın 100. maddesi uyarınca özel soruşturma usullerine tabi Bakanların suç teşkil eden eylemlerinin TBMM tarafından soruşturulmasına yönelik olarak tamamen kendisinin talimatıyla ve tümüyle hukuki gerekçelerle hazırlatılmış bir metin niteliğinde olduğunu ifade ederken, diğer yandan bahsi geçen raporun hazırlanması için Ceza Muhakemesi Kanununda Cumhuriyet savcısının yazılı talimatının gerektiğine dair hiçbir hüküm bulunmadığını, kaldı ki hiçbir talimatı olmasa dahi savcı adına hareket eden kolluk görevlilerinin savcılığa yardımcı olacak belgeleri hazırlama hususundaki gayret ve ihtimamının sorgulanacak bir eylem değil ve fakat takdir edilecek bir eylem olarak değerlendirilmesi gerektiğini ifade ettiği anlaşılmaktadır. Soruşturma ve operasyon tarihi itibariyle meslekte yaklaşık 20 yıla yakın bir kıdem ve tecrübeye haiz olduğu gerçeği gözetildiğinde, eski savcı C. Kara'nın, yürütülen bir suç soruşturmasında adli kolluk görevlilerine yönelik emir ve talimatlarını kanunen yazılı olarak vermesi gerektiğini, istisnai olarak acele hallerde vereceği sözlü emirleri ise en kısa sürede yazılı olarak da bildireceğini bilmemesi, bu yöndeki mevzuat hükümleri ve uygulamadan bi haber olması, yaklaşık 5-6 ay süreyle uhdesinde tuttuğu, konusu ve ismi geçen şahıslar itibariyle görece böylesine önemli bir soruşturmada Bakanlarla ilgili iddia konusu suç eylemlerinin anlatıldığı, Bakanlarla ilgili açıkça örgüt yöneticisi, rüşvet alan, rüşvet anlaşması yapan gibi suç isnadında bulunan tespit ve yorumlara yer verilen raporu hazırlayan kolluk görevlilerinin örgütsel bir işbirliği, motivasyon ve saik olmaksızın sadece görevden kaynaklı bir gayret ve ihtimamla hareket etmeyeceklerini bilmemesi veya öngörmemesi zaten düşünülemeyeceğinden raporun hazırlanması konusundaki talimatın kendisince verildiğine dair yazılı beyanlarının örgütsel işbirliği ile suç işleme eylem ve iradesiyle birlikte hareket edildiğinin zımni bir itirafı ve göstergesi olarak değerlendirilmesi gerekmiştir. Ayrıca hatırlatmak gerekir ki, 309 sayfalık bu raporun Türkiye Büyük Millet Meclisine gönderilen nüshası haricindeki diğer nüshasının 17 Aralık operasyonundan sonra teşkil edilen Mali Şube Yolsuzluk Suçlarıyla Mücadele Büro Amirliği arşiv kayıtlarının incelenmesi (Büro Amiri Başkomiser H. Korkmaz tarafından) sırasında 10/03/2014 tarihinde bulunması üzerine, ihbar üzerine görevlendirilen polis başmüfettişlerince yürütülen disiplin tahkikatı neticesi bir kısım sanıklar hakkında adli görevi kötüye kullandıkları gerekçesiyle düzenlenen 15/04/2014 tarihli tevdi (suç) raporunun İstanbul Cumhuriyet Başsavcılığına sunulduğu ve suç ihbarı niteliğindeki tevdi raporunun 2014/55422 sayısı üzerinden soruşturma defterine kayıt edilerek sanıklar hakkındaki adli soruşturma sürecinin başladığı anlaşılmaktadır. 18/12/2013 tarihli ve 309 sayfadan müteşekkil olan, Bakanların görevleriyle ilgili işledikleri iddia edilen eylemlerin anlatıldığı ayrıntılı suç raporunda da, yukarıda ifade edildiği üzere zaten 504 sayfalık soruşturma fezlekesinin spesifik olarak Bakanlarla ilgili bir özeti mahiyetinde olması hasebiyle, Ekonomi Bakanı ..., İçişleri Bakanı ... ve Avrupa Birliği ... hakkında suç isnatlarında bulunulduğu görülmektedir. Yine öte yandan, görünürde Rıza Sarraf, A. Ağaoğlu veya ... liderliğindeki iddia konusu suç örgütleriyle ilgili yürütülen suç soruşturmalarında Başbakan ve Bakanlarla ilgili yetkisiz ve hukuksuz olarak delil toplanılması cihetine gidildiğini gösteren diğer hususlar; telefon dinlemeleri neticesi Bakanlarla ilgili düzenlenen iletişim tespit tutanakları, Bakanların baz sinyal bilgilerinin takibine yönelik cell-harita görüntülerinin tespitine dair düzenlenen tutanaklar, görünüşte soruşturma şüphelileriyle alakalı düzenlenmiş gözükse de Bakanlarla ilgili kasten delil oluşturulmaya çalışıldığı iradesi ve niyetini ortaya koyan teknik araçlarla izleme (fiziki takip) tutanaklarıdır. -Bu çerçevede ilk olarak telefon dinlemeleri neticesi Başbakan ve Bakanlarla ilgili iletişim tespit tutanağı (tape kaydı) düzenlenmesi meselesine değinmek gerekirse; 2012/120653 Sayılı soruşturma kapsamında, yasama dokunulmazlığını haiz ve Anayasanın 100. maddesi uyarınca özel soruşturma usulüne tabi Türkiye Cumhuriyeti Başbakanı (halen Cumhurbaşkanı) ...'ın 16/03/2013 günü saat 22.22'de, 2012/120653 Sayılı soruşturmanın hedef şahıslarından Halkbankası Genel Müdürü S. A. ile gerçekleştirmiş olduğu bir telefon görüşmesinin, içeriğinde hiçbir suç unsuru bulunmadığı halde Örgüt üyesi sanıklarca iletişim tespit tutanağı haline getirilerek TK:1984703014 ID numaralı tape kaydının oluşturulduğu, böylelikle Başbakanın iletişiminin suç unsuru içerdiğinden bahisle CMK'nın 135. maddesi uyarınca iletişim tespit tutanağı haline getirildiği çok açık ve bariz olarak anlaşılmaktadır. Diğer taraftan, 2012/120653 Sayılı soruşturma süresince aynı şekilde yasama dokunulmazlığını haiz ve Anayasanın 100. maddesi uyarınca özel soruşturma usulüne tabi 61. Cumhuriyet Hükumetinin Avrupa Birliği Bakanı ...'ın 2012/120653 Sayılı soruşturmanın hedef şahıslarından Rıza Sarraf ile gerçekleştirmiş olduğu on yedi (17) adet telefon görüşmesinin Örgüt üyesi sanıklarca iletişim tespit tutanağı haline getirilerek,tape kayıtlarının oluşturulduğu, böylelikle Avrupa Birliği Bakanının iletişimlerinin suç unsuru içerdiğinden bahisle CMK'nın 135. maddesi uyarınca iletişim tespit tutanağı haline getirildiği anlaşılmış, 2012/120653 Sayılı soruşturma süresince yasama dokunulmazlığını haiz ve Anayasanın 100. maddesi uyarınca özel soruşturma usulüne tabi 61. Cumhuriyet Hükûmetinin İçişleri Bakanı ...'in 2012/120653 Sayılı soruşturmanın hedef şahıslarından Rıza Sarraf, Ö. Özdemir ve oğlu B. G. ile gerçekleştirmiş olduğu kırk iki (42) adet telefon görüşmesinin Örgüt üyesi sanıklarca iletişim tespit tutanağı haline getirilerek, tape kayıtlarının oluşturulduğu, böylelikle İçişleri Bakanının iletişimlerinin suç unsuru içerdiğinden bahisle CMK'nın 135. maddesi uyarınca iletişim tespit tutanağı haline getirildiği anlaşılmış, 2012/120653 Sayılı soruşturma süresince yasama dokunulmazlığını haiz ve Anayasanın 100. maddesi uyarınca özel soruşturma usulüne tabi 61. Cumhuriyet Hükûmetinin Ekonomi Bakanı Z. Çağlayan'ın 2012/120653 Sayılı soruşturmanın hedef şahıslarından Rıza Sarraf, S. A. ve oğlu S. Kaan Çağlayan ile gerçekleştirmiş olduğu yirmi altı (26) adet telefon görüşmesinin Örgüt üyesi sanıklarca iletişim tespit tutanağı haline getirilerek, tape kayıtlarının oluşturulduğu, böylelikle Ekonomi Bakanının iletişimlerinin suç unsuru içerdiğinden bahisle CMK'nın 135. maddesi uyarınca iletişim tespit tutanağı haline getirildiği anlaşılmıştır. 2012/125043 Sayılı soruşturma süresince yasama dokunulmazlığını haiz ve Anayasanın 100. maddesi uyarınca özel soruşturma usulüne tabi 61. Cumhuriyet Hükûmetinin Çevre ve Şehircilik Bakanı ...'ın 2012/125043 Sayılı soruşturmanın hedef şahıslarından ..., M. Kurum, Sadık Soylu, A. Oğuz Bayraktar, A. İbrahimağaoğlu, M. A. Kahraman, F. Güner, A. Ayyıldız, M. Erdal, Emrullah Turanlı, Aliseydi Karaoğlu ile gerçekleştirmiş olduğu altmış altı (66) adet telefon görüşmesinin Örgüt üyesi sanıklarca iletişim tespit tutanağı haline getirilerek, tape kayıtlarının oluşturulduğu, böylelikle Çevre ve Şehircilik Bakanının iletişimlerinin suç unsuru içerdiğinden bahisle CMK'nın 135. maddesi uyarınca iletişim tespit tutanağı haline getirildiği belirlenmiştir. Diğer yandan, soruşturma süreçlerinde Bakanlarla ilgili ayrıca fiziki takip (teknik araçlarla izleme) işlemlerine başvurulduğu da görülmüştür. Nitekim bunlardan ... ile ilgili 26/04/2013 tarihli teknik araçlarla izleme ve Z. Çağlayan ile ilgili 28/06/2013 tarihli teknik araçlarla izleme faaliyetlerinde bulunulduğu, ayrıca ... ile ilgili 19/04/2013 tarihli teknik araçlarla izleme eylemi ile ilgili usulsüz takip faaliyetine ilişkin fiziki takip tutanağının örgüt mensuplarınca basın yayın organlarına sızdırılarak operasyondan sonra 19-20/12/2013 tarihli basın yayın organlarında "Bakanın başını ağrıtacak görüntüler" başlığıyla yayımlandığı belirlenmiştir. 2012/120653 Sayılı soruşturma sürecinde dönemin kabine üyesi Bakanlarla ilgili teknik araçlarla izleme faaliyetine konu tutanaklar incelendiğinde; 1-)Bu tutanaklardan ilki; suç tarihinde Ekonomi Bakanı olarak görev yapan ... ile ilgili teknik araçlarla izleme faaliyetidir. 08/07/2013 tarihinde saat 17.00'de tanzim edilen fiziki takip ve kamera görüntüsü izleme tutanağının 34-TM-00177 aidiyet numaralı 359514 sicil sayılı Komiser Yardımcısı sanık ..., 34-TM-00091 aidiyet numaralı 303379 sicil sayılı polis memuru sanık ..., 34-TM-00094 aidiyet numaralı 282240 sicil sayılı polis memuru sanık ..., 34-TM-00102 aidiyet numaralı 294549 sicil sayılı polis memuru sanık ..., 34-TM-00152 aidiyet numaralı 303778 sicil sayılı polis memuru sanık ..., 34-TM-00167 aidiyet numaralı 304319 sicil sayılı polis memuru sanık ..., 34-TM-00168 aidiyet numaralı 296368 sicil sayılı polis memuru sanık ... ve 34-TM00185 aidiyet numaralı 340401 sicil sayılı polis memuru sanık ... tarafından düzenlendiği ve tanzim edilen tutanakta 28/06/2013 tarihinde İstanbul Beşiktaş'taki Çırağan Sarayına gelen Ekonomi Bakanı Z. Çağlayan'ın da görüntülerinin yer aldığı anlaşılmıştır. 08/07/2013 tarihli "fiziki takip ve kamera görüntüsü izleme tutanağı" içeriğinden, 2012/120653 Sayılı soruşturma kapsamında Rıza Sarraf'a ait içerisinde para dolu olan bir çantanın Sarraf'ın kuryesi olarak görev yapan H. İ. Akkaya isimli şahıs tarafından 28/06/2013 günü F. ilçesi Nuruosmaniye Caddesi üzerinde yer alan Orient Bazaar isimli iş merkezinden çıkarılarak bu şahsın sevk ve idaresindeki 34 AG 1053 plaka sayılı motosikletle götürülüp Beşiktaş civarında M. Sarı isminde bir şahsa teslim edileceği bilgisi edinilmesi üzerine Mali Şube fiziki takip ve tarassut kısmında görevli ekiplerce aynı ... saat 15.00 sıralarında Orient Bazaar isimli iş merkezi civarına geçilerek takip tarassut faaliyetine başlanıldığı, bu esnada şüpheli H. İ. Akkaya isimli şahsın saat 15.19 sıralarında 34 AG 1053 plaka sayılı motosiklet ile bahse konu adresten çıkış yaptığının görülmesi ile birlikte şahsın Beyoğlu ilçesi Cumhuriyet Caddesine kadar fiziki takibinin yapıldığı, ancak soruşturmanın güvenliği ve takip faaliyetinin fark edilerek sızmasının önüne geçilmesi bakımından adı geçen şahsın takibine Cumhuriyet Caddesi üzerinde son verildiği, bunun akabinde şahsın fiziki takibine son verildiği noktadan Beşiktaş istikameti yönüne gidiş güzergahında yer alan Dolmabahçe Caddesi, Barbaros Bulvarı ve Çırağan Caddesi üzerindeki Mobese kameralarının incelenmesi neticesinde şahsın sevk ve idaresindeki motosikletle saat 15.59 sıralarında Ortaköy istikametindeki Çırağan Caddesi üzerinde bulunan Çırağan Sarayına giriş yaptığının tespit edildiği (görüntü 3-4), Çırağan Sarayına ait kameraların incelenmesi neticesinde ise; içerisinde para dolu çantanın teslim edileceği bilgisi edinilen Ekonomi Bakanı Z. Çağlayan'ın protokolünde yer alan danışmanlarından M. Sarı isimli şahsın H. İ. Akkaya isimli şahıstan yaklaşık 13 dakika önce Z. Çağlayan'ın konvoy heyetiyle birlikte Çırağan Sarayına gelerek protokol kapısından giriş yaptığının belirlendiği, M. Sarı isimli şahsın içeride bir süre bekledikten sonra protokol kapısından çıkış yaparak konvoyun dördüncü sırasında bulunan Saray bahçesinde park halindeki aracın yanına gelerek bir süre beklediği, motosiklet ile saat 15.59 sıralarında Çırağan'a gelen H. İ. Akkaya isimli şahsın konvoyun dördüncü sırasında bulunan aracın yanına gelerek motosikletini park edip beraberinde getirdiği çantayı burada kendisini bekleyen M. Sarı'ya teslim ettiği, M. Sarı'nın da çantayı alarak buradaki aracın içerisine koyduğu, bir süre araç içerisinde bekledikten sonra hızlı bir şekilde araçtan çıkıp koşarak tekrar protokol kapısından giriş yaptığı, motosikletli H. İ. Akkaya isimli şahsın ise çantayı teslim ettikten sonra saat 16.01 sıralarında Çırağan'dan ayrıldığı tespiti ile bahse konu fiziki takip ve kamera görüntüsü izleme tutanağının 08/07/2013 günü saat 17.00 itibariyle yukarıda ismi geçen aidiyet numaraları yazılı fiziki takip görevlilerince müştereken imza altına alındığı anlaşılmaktadır. Burada önemli olan husus; şüpheli H. İ. Akkaya veya M. Sarı isimli şahıslarla alakalı 28/06/2013 günü öncesinde mahkemelerden alınmış teknik ve/veya fiziki takip kararı bulunmamasından (şüpheli H. İ. Akkaya ile ilgili ilk dinleme kararının bu olaydan sonra İstanbul 2. Sulh Ceza Hakimliğinin 12/07/2013 ... ve 2013/337 değişik iş sayılı kararı ile verildiği, soruşturma süresince M. Sarı ile ilgili verilmiş herhangi bir iletişimin denetlenmesi kararı bulunmadığı anlaşılmaktadır) veyahut şüphelinin iş yerinden çıkarak belli bir yere kadar takip edilmesine dair CMK 140 çerçevesinde yürütülen teknik araçlarla izleme faaliyetinin sonradan hakim onayına sunulmamış olmasından ziyade yapılan teknik takip / dinleme faaliyeti çerçevesinde içerisinde para bulunduğu belirtilen çantayı teslim edecek ve teslim alacak şahısların bir şekilde tespit edilmesiyle birlikte münhasıran bu kişilere yönelik gerçekleştirilmesi icap eden teknik araçlarla izleme ve kamera görüntüsü izleme faaliyeti yönünden "hiçbir zorunluluk ve gereklilik olmadığı halde" Ekonomi Bakanı Z. Çağlayan'ın beraberindeki heyetle birlikte Çırağan Sarayı protokol kapısı önündeki ve girişindeki görüntülerine yer verilerek, Ekonomi Bakanının kamuya açık yerlerdeki faaliyetlerinin takip altına alınmış ve denetlenmiş olmasıdır. Burada yapılmak istenilen ve asıl amaçlanan; içerisinde para dolu çantanın teslimi eylemi içerisinde Ekonomi Bakanının da bulunduğu izlenimi ve algısını yaratmaktır. Zaten içeriği yukarıda özetlenen tutanak incelendiğinde, tutanak altına alınarak ispatı gereken ve delillendirilmesi icap eden eylem ya da olayın; içerisinde para olduğu belirtilen çantanın teslim anına dair görüntüler olduğu, teslim anının Ekonomi Bakanının Çırağan Sarayı protokol kapısından içeriye giriş anından yaklaşık 13-15 dakikalık bir zaman dilimi sonra gerçekleştiği, Bakanın teslim anındaki görüntülerde zaten yer almadığı, buna rağmen protokol kapısından giriş anının tamamen aleyhinde olumsuz algı yaratmak ve Bakan ile ilgili kasten delil oluşturmak için tutanağa yerleştirildiği çok açık ve net olarak anlaşılmaktadır. 2-)Fiziki takip tutanaklarından ikincisi; suç tarihinde İçişleri Bakanı olarak görev yapan ... ile ilgili teknik araçlarla izleme faaliyetidir. 27/04/2013 tarihinde saat 10.30'da tanzim edilen fiziki takip tutanağının 34-TM-00163 aidiyet numaralı 303304 sicil sayılı polis memuru sanık E. Karaboyun ve 34-TM-00168 aidiyet numaralı 296368 sicil sayılı polis memuru sanık ... tarafından düzenlendiği ve tanzim edilen fiziki takip -tarassut tutanağında "İstanbul Cumhuriyet Başsavcılığının 2012/120653 numaralı soruşturması kapsamında İstanbul 7. Sulh Ceza Mahkemesi'nin vermiş olduğu 26/04/2013 tarih ve 2013/258 Sayılı teknik araçlarla izleme kararına istinaden teknik takibi yapılan Rıza Sarraf isimli şahsın Şişli ilçesi Halaskargazi Caddesi Z. Sokak No:8 adresinde bulunan İş Bankasının üstünde bulunan binaya 26/04/2013 günü saat 18.00 sıralarında gideceği bilgisi verilmesi üzerine, 26/04/2013 günü saat 18.10 sıralarında bahse konu yere gidildiğinde Z. Sokak ve Dershane Sokak kesişiminde Rıza Sarraf adına kayıtlı 34 HE 0363 plaka sayılı beyaz renkli BMW marka aracın park halinde durduğu yanında da ...'in aracının park halinde durduğu, araçların yanında da ...'in korumalarıyla birlikte Rıza Sarraf'ın korumalarının beklediği görüldüğü, soruşturmanın güvenliği ve ilerleyen aşamaları açısından fiziki takip ve tarassut işlemine son verildiği" ifadelerine yer verildiği tespit edilmiştir. Sanık ...'nın 08/12/2015 tarihinde müdafi eşliğinde alınan kolluk ifadesinde ve derece mahkemesi huzurunda 14/03/2018 tarihli 25. oturumda müdafi eşliğinde alınan savunmalarında, 27/04/2013 tarihli fiziki takip tutanağını ekip arkadaşı E. Karaboyun ile düzenleyerek birlikte imza altına aldıklarını, Mali Şube takip tarassut kısmında görev yaptığı süre içerisinde amirlerinin Kısım Amiri Başkomiser ... ve komiser yardımcısı ... olduğunu, olay tarihinde Mali Şube Müdürlüğü Teknik Takip ve İzleme Büro Amirliğinde Takip Tarassut Kısım Amiri olan Başkomiser ...'in talimatıyla takip tarassut faaliyetine konu belirtilen adrese gittiklerinde söz konusu adreste Rıza Sarraf'ın özel aracı, beraberinde korumaları ile siyah bir makam aracı ve yanında kalabalık bir koruma grubu bulunduğunu tespit ettiklerini, Bakan korumalarından bir tanesinin geçmişte motosikletli polis timlerinde beraber görev yaptığı Metin Y. isimli bir polis memuru olması ve bu şahsın Bakan koruması olduğunu bildiği için makam aracı ve korumaların İçişleri Bakanına ait olduğunu anladığını, Rıza Sarraf veya Bakanı herhangi bir şekilde görmediklerini, görüşme ve buluşma içeriğinde zaten herhangi bir suç unsuru tespit etmediklerini, yapılan faaliyetle alakalı sadece gördüklerini tutanağa bağlamak üzere Şube'ye intikal ettiklerini, yaptıkları çalışmada herhangi bir suç unsuru tespit etmediklerini, ayrıca kamera vs. cihazla şüpheli şahıs / şahıslara ait ses veya görüntü kaydı almadıkları için düzenleyeceği tutanakta ...'in makam aracı ve korumalarını gördüklerinden söz etmeyi düşünmediğini ancak Kısım Amiri sanık ...'in, yürütülen soruşturma açısından ehemmiyet arz etmesi sebebiyle, orada bulunan makam aracının İçişleri Bakanı ...'e ait olduğu hususunun özellikle ve mutlak surette fiziki takip tutanağında bulunması gerektiği yönünde kendilerine talimat verdiğini, fiziki takipte görevli memur olması hasebiyle soruşturma konusunu bilmediği ve olaya hakim olmadığı için bunun sebebini o an itibariyle anlayamadığını, ancak kısım amiri olduğu için amirinin verdiği talimat gereği 27/04/2013 tarihli fiziki takip ve tarassut tutanağında ...'in ismini zikrettiklerini ifade ettiği anlaşılmıştır. 14/02/2007 tarihli Ceza Muhakemesi Kanununda Öngörülen Telekomünikasyon Yoluyla Yapılan İletişimin Denetlenmesi, Gizli Soruşturmacı ve Teknik Araçlarla İzleme Tedbirlerinin Uygulanmasına Dair Yönetmeliğin 17/3 ve 19/1 madde ve fıkrası hükümlerinde de belirtildiği üzere teknik araçlarla izleme tedbirinin konusu şüpheli veya sanığın iş yeri ve kamuya açık yerlerdeki her türlü hareket veya ilişkilerinin teknik araçlarla gizli olarak gözetlenmesi, izlenmesi ya da yaptıkları konuşmalarının tespiti amacını güden işlemler olup, yönetmelik hükmünde de belirtildiği üzere yapılan faaliyetin CMK 140 gereğince düzenlenecek fiziki takip ve tarassut tutanağına konu olması için bizatihi içerisinde şüpheli şahıs bulunan ses veya görüntülerin kayda alınması gerekmektedir. Oysa ki burada dikkat çekici olan husus; fiziki takip tarassut ekibinde görevli polis memuru ...'nın, içeriğinde herhangi bir suç unsuru bulunmaması ve şüpheli şahsa ait bir görüntü de alınmaması nedeniyle fiziki takip -tarassut tutanağı düzenleme gereği duymadığı ve tutanakta özellikle belirtmek istemediği halde, sanık ...'in görüşme ve buluşmanın bir tarafının İçişleri Bakanı ... olduğunun yürütülen soruşturma açısından önem arz ettiğini söyleyerek mutlak surette ismine yer verilmesi yönündeki talimatı doğrultusunda ...'in ismine CMK'nın 140. maddesi gereği düzenledikleri fiziki takip ve tarassut tutanağında yer verilmiş olmasıdır. Bu itibarla sanık ...'nın savunmaları ile 27/04/2013 tarihli tutanak içeriği birlikte değerlendirildiğinde, FETÖ/PDY üyesi adli kolluk görevlisi sanıkların İçişleri Bakanının kamuya açık yerlerdeki hareket ve özel ilişkilerini izleyip fiziki takip -tarassut tutanağına aktarılmasını sağlayarak Örgütsel bir kasıtla Bakan ile ilgili özellikle delil toplama amacı güttükleri, bilahare bu delili, yürüttükleri kurgusal nitelikli soruşturmada ileride Bakan ve dolayısıyla onun bir parçası olduğu siyasi iktidar aleyhinde kullanmayı planladıkları, bu sayede özel soruşturma usulüne tabi Bakan ile ilgili dolaylı yoldan delil toplama ve soruşturma faaliyeti yürüttükleri anlaşılmıştır. 3-)Fiziki takip tutanaklarından üçüncüsü; suç tarihinde Avrupa Birliği Bakanı olarak görev yapan ...'ın görev yaptığı Bakanlık İstanbul Ofisinin görüntülerinin yer aldığı teknik araçlarla izleme faaliyetidir. 25/04/2013 tarihinde saat 13.00'de tanzim edilen fiziki takip tutanağının 34-TM-00121 aidiyet numaralı 315589 sicil sayılı polis memuru sanık ... ve 34-TM-00168 aidiyet numaralı 296368 sicil sayılı polis memuru sanık ... tarafından düzenlendiği ve tanzim edilen fiziki takip -tarassut tutanağında "Mali Şube Müdürlüğünce yürütülmekte olan Cumhuriyet Başsavcılığının 2012/120653 numaralı soruşturması kapsamında İstanbul 38. Sulh Ceza Mahkemesi'nin vermiş olduğu 19/04/2013 tarihli ve 2013/209 Sayılı teknik araçlarla izleme kararına istinaden teknik takibi yapılan Rıza Sarraf isimli şahsın 19/04/2013 günü saat 16.00 sıralarında isminin H. olduğunu bildiğimiz bir kurye ile buluşarak paket teslim aldıktan sonra Beşiktaş ilçesi Ortaköy semti Muallim N. Caddesi No:18'de bulunan Avrupa Birliği Bakanlığı İstanbul Ofisine gideceği bilgisi biz görevlilere bildirilmesi üzerine aynı ... saat 15.00 sıralarında bilinen adrese gidilerek gerekli güvenlik tedbirleri alındıktan sonra beklenilmeye başlanıldığı, saat 16.15 sıralarında Rıza Sarraf isimli şahsın şoförü ve koruması ile birlikte tekne ile Ortaköy iskelesine geldiğinin görüldüğü, daha sonra yapılan takip tarassut işleminde bilinen adresin bulunduğu Muallim N. Caddesi üzerinde 34 AG 1053 plaka sayılı motosikletli kuryeden Rıza Sarraf'ın şoförünün bir paket alarak bunu Rıza Sarraf'a verdiğinin, Sarraf'ın da paketi aldıktan sonra Avrupa Birliği Bakanlığı İstanbul Ofisine girdiğinin görüldüğü, Sarraf'ın saat 16.41 sıralarında Bakanlık Ofisinden çıkarak tekrar Ortaköy iskelesi yönünde yürüdüğünün görüldüğü, soruşturmanın güvenliği ve ilerleyen aşamaları açısından fiziki takip ve tarassut işlemine son verildiği " ifadelerine yer verildiği tespit edilmiştir. Sanık ...'un 26/03/2014 tarihli müfettişlik ifadesinde, 08/12/2015 tarihinde müdafi eşliğinde alınan kolluk ifadesinde ve derece mahkemesi huzurunda 10/12/2018 tarihli 109. oturumda müdafi eşliğinde yasal hakları tahtında alınan savunmasında, 19/04/2013 tarihli fiziki takip tutanağı altındaki imzanın kendisine ait olduğunu, mahkeme kararına istinaden gerçekleştirilen takip tarassut faaliyetlerine genellikle Mali Şube Müdürlüğü Teknik Takip ve İzleme Büro Amirliği Takip Tarassut Kısım Amiri olan Başkomiser ... ve aynı kısımda 2012 yılı Temmuz ayından itibaren görev yapmaya başlayan komiser yardımcısı ...'in yönlendirmesi ve talimatıyla gittiğini, somut olayda da bu şekilde olduğunu, ...'ın Bakanlığını yaptığı Avrupa Birliği Bakanlığı'nın Ortaköy'deki İstanbul Ofisine 19/04/2013 günü takip amaçlı gittiğinde yanında başka fiziki takipçi arkadaşlarının da bulunduğunu, ancak kimler olduğunu hatırlamadığını, takip esnasında Rıza Sarraf'ın motosikletli bir kuryesinin geldiğini, Sarraf'ın kuryenin getirdiği kutuyu alarak binaya girip bir süre sonra da çıkarak oradan ayrıldığını, bu hususları anahtarlık kameraya kaydettiğini, yaptığı takip tarassut faaliyeti sona erince olay yerinden ayrılmak için kısım amiri ...'e bilgi vererek geç vakit olduğunu trafiğin yoğunlaşacağını söyleyip görüntüleri ertesi ... şubede tutanağa bağlamak kaydıyla Beykoz'daki evine gitmek için izin istediğini, ancak ...'in "herkes o görüntüleri bekliyor sen şubeye gel görüntüleri getir" diyerek çağırması üzerine şubeye giderek anahtarlık kamerada aldığı görüntüyü ortak kullanımdaki bilgisayardan bir flash belleğe atarak Başkomiser ...'e flash bellek ile elden teslim ettiğini, teslim ettiği görüntülerin içerisinde ortam seslerini de barındıran ham görüntüler olduğunu, ertesi ... video görüntüsü ile alakalı ses kısma ve resimleme çalışmalarını tamamlayıp tutanağı ve düzenlenmiş video görüntülerini CD ortamına aktararak takip konusunda dinledikleri şahısla ilgili bilgi sahibi olmaları için mutat olduğu üzere ilgili dinlemeci memura teslim ettiğini, 17 Aralık operasyonu sonrası basına sızan ve youtube isimli video paylaşım sitesinde görüp bizzat izlediği olayla ilgili görüntülerin sesi kısılmamış ham görüntüler olduğunu anladığını, bu ham görüntüleri 19/04/2013 günü ...'e kendisinin teslim ettiğini, ancak basına ne şekilde veya kim tarafından sızdırıldığını bilmediğini, tutanak düzenlemeden önce Rıza Sarraf'ın Bakanlık ofisine gittiğini tutanakta belirtip belirtmemekle alakalı tereddüt yaşadığını, bu hususu kısım amiri ...'e sorduğunda İbiş'in soruşturmadan / konudan Başbakan'ın veya devlet yetkililerinin haberinin olduğunu, o yüzden rahat çalışmalarını ve herhangi bir sıkıntı olmayacağını söylediğini ifade ettiği anlaşılmıştır. Burada da dikkat çekici olan hususlar; yukarıdaki paragrafta anlatılan konuda olduğu gibi fiziki takip tarassut kısmında görevli polis memuru ...'un tutanakta belirtmek konusunda tereddüt yaşadığı bir konuda sanık ...'in talimatı doğrultusunda Rıza Sarraf'ın gittiği adresin Avrupa Birliği Bakanlığı İstanbul Ofisi olduğu hususuna fiziki takip ve tarassut tutanağında özellikle yer verilmiş olması, görüntülerin Mali Şubede herkes tarafından beklendiğinin ifade edilerek ivedilikle temin edilmeye çalışılması, operasyondan sonra görüntülerin ham haliyle Bakanla ilgili rüşvet ve yolsuzluk algısı oluşturmak amacıyla basına sızdırılması, bir polis memuru tarafından Bakan aleyhinde delil toplama faaliyetinin bir ürünü olabileceği ihtimali değerlendirilen işlem için sanık ...'in "konudan Başbakanın veya devlet yetkililerinin haberi var, rahat olun, sıkıntı olmaz" minvalindeki sözlerle soruşturma içeriğinden bilgi sahibi olmayan polis memurlarının bir yandan soruşturma ile ilgili motivasyonunun sağlanması, diğer yandan ise Örgütle bağı olmadığı için soruşturmadan bilgi sahibi olmayan polis memurları üzerinde emir -otorite ilişkisi ve nüfuz kullanılmak suretiyle soruşturmada adeta kullanılarak aldatılmış olmalarıdır. Bu itibarla sanık ...'un savunmaları ile 25/04/2013 tarihli tutanak içeriği birlikte değerlendirildiğinde, FETÖ/PDY üyesi adli kolluk görevlisi sanıkların Avrupa Birliği Bakanının kamuya açık yerlerdeki hareket ve özel ilişkilerini izleyip fiziki takip -tarassut tutanağına aktarılmasını sağlayarak Örgütsel bir kasıtla Bakan ile ilgili özellikle delil toplama amacı güttükleri, bilahare bu delili, yürüttükleri kurgusal nitelikli soruşturmada ileride Bakan ve dolayısıyla onun bir parçası olduğu siyasi iktidar aleyhinde kullanmayı planladıkları, nitekim Rıza Sarraf'ın elindeki bir kutuyla Bakanlık ofisini ziyaretine ilişkin görüntülerin 17 Aralık operasyonundan sonra basına ve sosyal medyaya sızdırılarak aleyhte algı yaratıldığı, bu sayede özel soruşturma usulüne tabi Bakan ile ilgili dolaylı yoldan delil toplama ve soruşturma faaliyeti yürüttükleri belirlenmiştir. 2012/120653 Sayılı soruşturmada Bakanlarla ilgili Örgütsel bir kast ve saikle toplanılarak dolaylı yoldan soruşturma yürütüldüğünü ortaya koyan bir diğer veri ise; Bakanların kullandıkları mobil / cep telefonlarının baz sinyallerine göre konumlarının takip edilerek bunu ortaya koyan cell -harita görüntülerinin tutanağa bağlanmış olmasıdır. Buna göre; soruşturma evrakı içerisinde bulunan ve Mali Şube Müdürlüğü Teknik Takip ve İzleme Büro Amirliğinde dinlemeci polis memuru olarak görev yapan 34-TM-00145 aidiyet numaralı sanık ... Erdal ile 34-TM-00184 aidiyet numaralı sanık ... Atalay tarafından müşterek imza ile düzenlendiği anlaşılan 02/09/2013 tarihli tutanak içeriğinden, suç işlemek amacıyla örgüt kurmak, rüşvet, suçtan elde edilen mal varlığının aklanması, örgüt faaliyeti kapsamında sahtecilik, kaçakçılık ve hayali ihracat ile ilgili olarak 0 533 350 00 00, 0 532 202 66 66, 0 532 176 66 66 ve 0 531 475 10 53 numaralı hatların kullanıcısı Rıza Sarraf isimli şahsın 27/08/2013 günü saat 15.54 sıralarında Ankara ili Çankaya ilçesi Emek mahallesi mevkiinde Ekonomi Bakanı Z. Çağlayan'ın bulunduğu mekanda buluştuklarının, aynı buluşmada Avrupa Birliği Bakanı ...'ın da bulunduğunun tespit edilerek buna dair cell -harita görüntülerine yer verildiği anlaşılmış, yine aynı tarihli tutanak içeriğinden Rıza Sarraf'ın aynı tarihte saat 18.37 sıralarında Ankara ili Çankaya ilçesi Devlet Mahallesi mevkiinde İçişleri Bakanı ...'in bulunduğu mekanda buluştuklarının tespit edilerek buna dair cell -harita görüntülerine yer verildiği, aynı sanıklar tarafından birlikte düzenlendiği anlaşılan 15/10/2013 tarihli tutanak içeriğinden ise soruşturma şüphelisi Rıza Sarraf'ın 08/10/2013 günü saat 09.53 sıralarında Ankara ile Yenimahalle Alacaatlı mahallesi mevkiinde Ekonomi Bakanı Z. Çağlayan'ın konutunda buluştuklarının tespit edilerek buna dair cell -harita görüntülerine yer verildiği, bu hususlara fezleke ve raporda da yer verildiği anlaşılmıştır. Bu tutanaklar münderecatından da anlaşılacağı üzere, FETÖ/PDY silahlı terör örgütünün hiyerarşik yapısına bağlı olup, buradan emir ve talimat alan İstanbul Mali Şube Müdürlüğü görevlisi sanıklar böylelikle, soruşturma şüphelisi Rıza Sarraf'ın takibi görüntüsü ve adı altında Bakanların baz sinyal bilgilerinden hareketle onların ilişkilerini, görüşmelerini, hareketlerini takip altına almak suretiyle dolaylı yoldan Bakanlarla ilgili soruşturma yürüterek 2012/120653 Sayılı soruşturma süresince Bakanlarla ilgili delil toplamışlardır. Sanıklar her ne kadar aşamalardaki benzer mahiyet ve içerikteki savunmalarında ısrarla, 2012/120653-125043 Sayılı soruşturmalarda Bakanlarla ilgili özel soruşturma usullerine riayet edildiğini, soruşturma sırasında yasama dokunulmazlığını haiz Bakanlara yönelik tutma, gözaltına alma, sorgulama vb. gibi temsil özelliklerine halel getirecek hiçbir koruma tedbiri uygulanmadığını, hatta hukuk sisteminin cevaz verdiği Ceza Muhakemesi Kanununun 135 ve 140. maddeleri çerçevesinde telekomünikasyon yoluyla iletişimin denetlenmesi ve teknik araçlarla izleme tedbirlerine dahi başvurulmadığını, ikametlerinde veya iş yerlerinde arama tedbirleri uygulanmadığını, Bakanların yürütülen suç soruşturmasının şüphelileriyle çıkar amaçlı suç ilişkisi içerisinde girmiş olmaları hasebiyle yapılan iletişimin denetlenmesi faaliyetinin doğası gereği dinlemeye takıldıklarını, Anayasa Mahkemesi'nin 18/05/2011 tarih ve 2009/1 esas, 2011/82 karar sayılı kararında bu durumun iletişimin dinlenmesi tedbirinin uygulanmasıyla ilgili bir zorunluluktan kaynaklandığına işaret edildiğini, buna göre dinleme kararı her ne kadar şüpheli ya da sanık hakkında verilmiş olsa da telefonla yapılan iletişim faaliyetinin en az iki kişi arasında gerçekleştiği gerçeği dikkate alındığında, uygulamada iletişimi yasal olarak dinlenen kişi ile iletişim kuran üçüncü kişilerin iletişimlerinin dolaylı olarak dinlenilmesinin de kaçınılmaz olduğunu, Bakanlarla ilgili dinlemelerin bu şekilde gerçekleştiğini, soruşturma süresince kabine üyesi hiçbir Bakan hakkında hedef şahıs olarak doğrudan CMK 135 tedbirine başvurulmadığını, Bakanlarla ilgili bir soruşturma yürütülmediğini, delil toplanmadığını, yapılan soruşturmada Bakanların şüpheli konumunda olmadığını ifade etmişlerse de; Bu savunmalarının tamamen suçtan kurtulmaya dönük, FETÖ/PDY silahlı terör örgütünün geçmişten beri süre gelen biçimde uyguladığı artık anlaşılan klasik gizleme, gizlenme ve takiyye stratejisinin bir ürünü olduğu, Bakanların yaklaşık 15 aylık soruşturmalar süresince takip altına alındıkları, Bakanlarla ilgili Örgüt talimatıyla ve örgütsel motivasyon ve saikle delil toplanarak dolaylı yoldan örtülü / gizli biçimde soruşturma yürütüldüğü, kolluk fezlekeleri, rapor ve bilgi notlarında Bakanlarla ilgili görevleriyle ilgili işledikleri iddia edilen suçlardan ötürü doğrudan "suç örgütü yöneticisi, rüşvet alan" gibi, ancak hakkında soruşturma yürütülen bir kişiye izafe edilebilecek türden terminolojik ifadelerle açıkça suç isnadında bulunulduğu, hakkında dinleme kararı bulunan soruşturma şüphelileri üzerinden uzun süre iletişimleri denetlenerek Örgütün bu tür kurgusal soruşturmalarda uyguladığı klasik yöntem olan "dolaylı dinleme" yoluyla Bakanlar hakkında delil toplandığı ve biriktirildiği, bilahare bu delillerin Örgüt talimatı ile gerçekleştirilen sansasyonel nitelikli bir operasyonla ortaya saçılarak ve basın yayın organlarına sızdırılarak iş başındaki Hükûmetin ulusal ve uluslararası kamuoyu nezdinde rüşvet ve yolsuzluğa bulaşmış bir siyasi iktidar olduğu yönünde olumsuz bir algı yaratılmak suretiyle istifa etmesine veya iş yapamaz hale getirilmesine teşebbüs edildiği anlaşılmıştır. Kaldı ki soruşturmaları fiilen yürüten, koordine eden, yönlendiren, karar verici konumda olan, teknik takip işlemlerini gerçekleştiren, bunun için gerekli mahkeme kararlarını temin eden, dinlemeleri icra eden tüm sanıklar savunmalarında bir yandan Bakanlarla ilgili soruşturma yürütmediklerini, bu bağlamda Bakanların şüpheli konumunda olmadığını ifade ederken, öte yandan bu savunma ile tamamen kendi içerisinde çelişen ve adeta kendi savunmalarını nakzeden biçimde (yukarıda tanıklıktan çekilme konusu ile ilgili izahat yapıldığı sırada dile getirildiği üzere) Bakanların tanıklıktan çekilme derecesindeki yakınlarıyla ilgili telefon görüşmeleri yapmazdan evvel zaten suça iştirak ettiklerinin belirlendiğini, bu itibarla o andan itibaren tanıklıktan çekilme özelliğini kaybettiklerini ve "suça iştirak eden şüpheli" konumunda olduklarını ifade etmişlerdir. Bu itibarla, sanıkların, yürürlükteki Anayasa ve yasalara aykırı olarak Bakanlarla ilgili açıkça yetkisiz ve hukuksuz olarak dolaylı şekilde yürüttükleri soruşturmalarda bir yandan Bakanların şüpheli sıfatını haiz olmadığını ifade ederken, gerçekte ise, yukarıda özetlenen soruşturma iş ve işlemleriyle bunun aksini ortaya koyan ve kendi savunmalarını nakzeden biçimde hareket ettikleri tespit edilmiştir. Bu noktada, sanık ...'nın hakkında ön inceleme yürüten Mülkiye Başmüfettişleri Bahadır Karakaya ve Turgay Alpman'a sunmuş olduğu 19 sayfadan oluşan ve 21/07/2014 tarihinde verdiği, dosyada bir örneği bulunan yazılı savunmasında Bakanların tanıklıktan çekinme derecesindeki yakınlarıyla gerçekleştirdikleri telefon görüşmelerinin iletişim tespit tutanağı haline getirilmesi ile ilgili konuyla alakalı verdiği cevaplarda yer alan; İçişleri Bakanı ...'in çıkar amaçlı suç grubu içerisinde faaliyet gösterdiği hususunun, oğlu B. G. ile telefon görüşmesi yapmadan önce tespit edildiğine, oğlu B. G. ile telefon görüşmelerinin bu nedenle kaydedildiğine, ...'in B. G. ile telefon görüşmesi yapmadan önce tanıklıktan çekinme özelliğini yitirdiğine, "suça iştirak ettiği"ne ve dosya kapsamında "şüpheli" konumda olduğuna dair beyan ve ifadeleri bu konuda çarpıcı bir örnek olması yönünden dikkat çekici bulunmuştur ki, aynı ifadelerin sanık Nazmi Ardıç'ın aynı kapsamda mülkiye başmüfettişlerine sunmuş olduğu 22/07/2014 tarihli yazılı savunmalarında Çevre ve Şehircilik Bakanı ... yönünden dile getirildiği görülmüştür. Oysa bilinmektedir ki, ceza yargılaması hukukunda ancak hakkında soruşturma yapılan bir kişi "şüpheli" olarak nitelendirilmekte olup, nitekim Ceza Muhakemesi Kanununun tanımlar kısmındaki 2/1-a maddesinde de şüphelinin "soruşturma evresinde, suç şüphesi altında bulunan kişiyi" ifade ettiği belirtilmiştir. Öğretide de şüphelinin soruşturma evresinde suç şüphesi altında bulunan kişiyi ifade ettiği benimsenmiştir (Bahri Öztürk, Nazari ve Uygulamalı Ceza Muhakemesi Hukuku). Gayet net ve apaçık bu durum muvacehesinde, sanıkların Bakanlarla ilgili soruşturma yürütmediklerine dair maddi gerçeklikle ilgisi olmayan, soyut ve inandırıcılıktan tamamen uzak savunmalarına itibar edilmesi mümkün görülmemiştir. Gelinen aşamada, yasama dokunulmazlığını haiz milletvekilleri ve Bakanlarla ilgili soruşturma usulleri, kişisel veya görev suçu isnadı halinde hal ve hareket tarzı, görevleri sebebiyle işledikleri suçlar nedeniyle haklarında doğrudan doğruya ceza soruşturması ve kovuşturması yapılıp yapılamayacağı konuları ile alakalı suç tarihinde Ülkemizde yürürlükteki hukuki düzenlemeler ile uygulamanın, bir başka deyişle teorideki durum ile pratikteki uygulamanın izahına çalışılmasının, konunun daha iyi anlaşılabilmesi bakımından, yerinde olacağı değerlendirilmiştir. 5.1.Yasama Dokunulmazlığı Kavramı; Bilindiği üzere, "soruşturma" başlığı altında düzenlenen Ceza Muhakemesi Kanununun 157 ve devamı maddelerinin birlikte değerlendirilmesinden, bir suça ilişkin ihbar ve şikayetin Cumhuriyet Başsavcılığına veya kolluk makamlarına yapılabileceği, vaki ihbar ve şikayet üzerine soruşturmanın da Cumhuriyet Başsavcılığınca yürütülmesi genel kural olarak kabul edilmiştir. 5271 Sayılı Ceza Muhakemesi Kanununu, ceza muhakemesinin yürüyüşünü iki evrede düzenlemiştir. Bunlar soruşturma ve kovuşturma evreleridir. CMK md.2 uyarınca soruşturma evresi suç işlendiği şüphesinin yetkili makamlarca öğrenildiği anda başlar ve iddianamenin kabulüyle birlikte kovuşturma evresine geçilir. Ceza Yargılaması Usul Hukukuna göre soruşturmayı yürütmek yetkisi Cumhuriyet savcısına aittir. Cumhuriyet savcısı emrindeki adli kolluk birimleri marifetiyle delilleri toplar ve kamu davasının açılmasına yer olup olmadığını değerlendirir. 5271 Sayılı Ceza Muhakemesi Kanunun 164/1 madde ve fıkrası uyarınca, adli kolluk; 4/6/1937 tarihli ve 3201 Sayılı Emniyet Teşkilatı Kanununun 8, 9 ve 12. maddeleri, 10.3.1983 tarihli ve 2803 Sayılı Jandarma Teşkilat, Görev ve Yetkileri Kanununun7. maddesi, 2/7/1993 tarihli ve 485 Sayılı Gümrük Müsteşarlığının Teşkilat ve Görevleri Hakkında Kanun Hükmünde Kararnamenin 8. maddesi ve 9/7/1982 tarihli ve 2692 <BR>Sayılı <BR>Sahil <BR>Güvenlik <BR>Komutanlığı <BR>Kanununun4. maddesinde belirtilen soruşturma işlemlerini yapan güvenlik görevlilerini ifade etmektedir. Ceza muhakemesinde genel kural, Cumhuriyet savcısının, soruşturmaya şikayet, izin, müracaat gibi bir şartın gerçekleşmesini beklemeksizin re'sen başlamasıdır. Ancak ceza muhakemesi hukukumuzda soruşturma konusu suç, sanığın sıfatı ya da yaptığı görev vs. dikkate alınarak farklı düzenlemelere tabi kılınmış soruşturmalar da vardır. Gerçekten de, kimi kamu görevlilerinin görev ve sıfatlarının hassasiyetini gözeten anayasa ve yasa koyucu irade, görevleri sebebiyle işledikleri suçlar nedeniyle bunların doğrudan doğruya ceza soruşturma ve kovuşturmasına tabi tutulmalarının, kamu hizmetinin işleyişinde duraksamalara ve kamu otoritesinin zedelenmesine yol açacağı kaygısıyla, bazı özel yasalara koyduğu hükümlerle yukarıda belirtilen genel kuralın ayrıksı ve istisnai hükümlerine yer vererek bunlar hakkında özel bir soruşturma ve kovuşturma yöntemi öngörmüştür. Bu özel soruşturma / kovuşturma yöntemlerinden günlük hayatta en sık karşılaşılanları memurlar / kamu görevlileri ile 2547 Sayılı Yüksek Öğretim Kanununa tabi yüksek öğretim üyeleri / görevlileriyle ilgili olanlarıdır. Bu bağlamda, 02/12/1999 tarihli ve 4483 Sayılı Memurlar ve Diğer Kamu Görevlilerinin Yargılanması Hakkındaki Kanun kapsamında yer alan kamu görevlileriyle ilgili olarak mezkur Kanunun 2/1 madde ve fıkrasındaki "Bu Kanun, Devletin ve diğer kamu tüzel kişilerinin genel idare esaslarına göre yürüttükleri kamu hizmetlerinin gerektirdiği asli ve sürekli görevleri ifa eden memurlar ve diğer kamu görevlilerinin görevleri sebebiyle işledikleri suçlar hakkında uygulanır." şeklindeki hüküm ile kamu görevlileriyle alakalı soruşturma açılabilmesi yönünden ön inceleme ve izin koşulunu getirmiş, ağır cezayı gerektiren suç üstü hali ve 3628 Sayılı Mal Bildiriminde Bulunulması, Rüşvet ve Yolsuzluklarla Mücadele Kanununun 17/1 maddesinde sayılan suçlarda ise genel kuralın uygulanacağını, bir başka deyişle resen soruşturma başlatılacağını düzenlemiştir. Yürütmüş oldukları görev ve sıfatlarının hassasiyeti nedeniyle özel soruşturma usulüne tabi olan ve haklarında genel hükümlerden ayrıksı düzenlemeler getirilen diğer şahıslar ise milletvekili, Başbakan ve bakanlardır. Bu bağlamda Anayasa koyucu, milletvekili, Başbakan ve bakanların işledikleri iddia edilen suçlar yönünden "soruşturma" ve "kovuşturma" yöntemlerinin farklı olması gerektiği düşüncesiyle, Anayasanın 83 ve 100. maddelerinde yer verdiği düzenlemelerle Türkiye Büyük Millet Meclisi üyeleri ile Başbakan ve Bakanlar hakkında suç isnadı halinde yapılacak işlemlerin usul ve kurallarını ayrıca belirlemiş, milletvekilleri yönünden Anayasanın 83. maddesinde "yasama dokunulmazlığı", 100. maddesinde ise Başbakan ve bakanlar yönünden "özel soruşturma usulü" öngörmüştür. Bilinen en eski anayasal kurumlardan biri olup, tarihi kökenlerinin araştırılması eski Roma medeniyetine kadar inilmesini gerektiren "yasama bağışıklıkları" özellikle temsili hükûmet rejimlerinin teşekkülleri sonrasında ehemmiyet kazanmışlardır. Parlamentarizm gibi, yasama dokunulmazlığı da aynen İngiltere kökenli bir müessese olup, bu kurum ve anlayışın temelinde esasen parlamentonun monarşik iktidara karşı yürüttüğü bağımsız olma mücadelesi ve genel olarak siyasi iktidarı kayıtlama amacı bulunmaktadır. Nitekim, kurumun doğuşu ve gelişimi, yasama dokunulmazlığının, iktidar gücünü elinde tutan yürütme organına karşı muhalefet edenleri koruma amacı taşıdığını ve kamu yararı düşüncesine dayanmakta olduğunu göstermektedir. Nitekim Anayasa Mahkemesi de aynı istikametteki kararlarında özetle "yasama dokunulmazlığı, yasama organı üyelerini siyasal iktidarlara karşı işlevleri yönünden korumak amacıyla tarihsel bir gelişimin sonucunda oluşmuştur" tespitinde bulunduktan sonra, yasama organı üyelerinin meclis çalışmalarına ve faaliyetlerine katılmalarının ve bağımsızlıklarının güvencesi sayılan bu kurumun maksadını "siyasal nedenlerle milletvekilini, özellikle, siyasal iktidarın açtırmak isteyeceği kovuşturmalara karşı korumaktır" şeklinde izah etmiştir. İngiltere'de doğmuş olan yasama dokunulmazlığı müessesesi 1789 Fransız Devrimi'nin akabinde Fransa üzerinden Kıta Avrupası'na yayılmıştır. Fransa'da kabul görüşünün köklerinde "kuvvetler ayrılığı" teorisi bulunan yasama dokunulmazlığı, gelişen süreçte kurumsallaşarak vazgeçilmez bir anayasal kurum haline gelmiştir. Bunda, dokunulmazlığın kişisel bir imtiyaz değil ve fakat milletvekilliği vazifesi ile bağlantılı bir himaye olduğunun anlaşılmasının payı büyüktür (O. S. Gülfidan -Yasama Dokunulmazlığı, Levha Yayınları, İstanbul -Ekim 2011). Bugün için kullanılan tanım ve terimlerdeki farklılıklara rağmen, bir yanda kovuşturma faaliyetlerine karşı yasama çalışmaları çerçevesinde açıklanan düşünceleri ve kullanılan oyları kapsar biçimde parlamenterlerin ifade özgürlüklerini koruyan "yasama sorumsuzluğu", diğer yanda mensup oldukları parlamentonun izni olmaksızın parlamenterlerin göz altına alınma, tutuklanma gibi bir takım takibat işlemlerine maruz kalmalarını engelleyen "yasama dokunulmazlığı", yasama bağışıklığının iki türü olarak Avrupa devletlerinin pek çoğu tarafından tanınmaktadır. Kıta Avrupası hukukunun etkilerini gösterdiği ülkemizde halen yürürlükteki 1982 Anayasası "yasama dokunulmazlığı" kenar başlığını taşıyan 83. maddesinde, dokunulmazlık yasama sorumsuzluğu ile beraber düzenlenmiştir. İlk fıkrası yasama sorumsuzluğuna, takip eden fıkraları ise yasama dokunulmazlığına dair olan bu madde hükmünde "Türkiye Büyük Millet Meclisi üyeleri, Meclis çalışmalarındaki oy ve sözlerinden, Mecliste ileri sürdükleri düşüncelerinden, o oturumdaki Başkanlık Divanının teklifi üzerine Meclisçe başka bir karar alınmadıkça bunları Meclis dışında tekrarlamak ve açığa vurmaktan sorumlu tutulamazlar. Seçimden önce veya sonra bir suç işlediği ileri sürülen bir milletvekili, Meclisin kararı olmadıkça tutulamaz, sorguya çekilemez, tutuklanamaz ve yargılanamaz. Ağır cezayı gerektiren suçüstü hali ve seçimden önce soruşturmasına başlanılmış olmak kaydıyla Anayasanın 14. maddesindeki durumlar bu hükmün dışındadır. Ancak, bu halde yetkili makam durumu hemen ve doğrudan doğruya Türkiye Büyük Millet Meclisine bildirmek zorundadır. Türkiye Büyük Millet Meclisi üyesi hakkında, seçimden önce veya sonra verilmiş bir ceza hükmünün yerine getirilmesi, üyelik sıfatının sona ermesine bırakılır; üyelik süresince zamanaşımı işlemez. Tekrar seçilen milletvekili hakkında soruşturma ve kovuşturma, Meclisin yeniden dokunulmazlığını kaldırmasına bağlıdır. Türkiye Büyük Millet Meclisindeki siyasi parti gruplarınca, yasama dokunulmazlığı ile ilgili görüşme yapılamaz ve karar alınamaz" denilmektedir. Öğretide ve teoride "muvakkat dokunulmazlık", "dar anlamıyla dokunulmazlık", "nisbi masuniyet" gibi tamlamalarla da anılagelen yasama dokunulmazlığı parlamenter fonksiyon dışında kalan fiillere ilişkin olması ve mutlak olmaması (öte yandan yasama sorumsuzluğunun mutlaklığı, sürekli ve kaldırılamaz olmasıyla, meclisin iç disiplin yaptırımları ayrık olmak üzere hukuki ve cezai sorumsuzluğu bir arada içermesini ifade etmektedir) dolayısıyla "mutlak dokunulmazlık / masuniyet" olarak da adlandırılan yasama sorumsuzluğundan ayrılır ve esasen onu tamamlayan bir kurum olarak telakki edilir. Öğretide ve doktrinde değişik şekillerde tanımlanmakla birlikte, milletvekili dokunulmazlığının (muvakkat / nisbi dokunulmazlık) tanımı ve çerçevesi hususunda üzerinde ittifak edilen görüş; milletvekillerinin suç işledikleri iddiasına istinaden haklarında cezai takibat (kovuşturma) yapılabilmesinin meclis kararı olmadan mümkün olmaması, meclis kararı olmadıkça bir milletvekili hakkında suç işlediği isnadıyla kovuşturmaya girişilememesi ve fakat soruşturma yapılabilmesi yönündedir (K. Gözler, Türk Anayasa Hukuk Dersleri, Bursa -2007). Teoride ve doktrinde üzerinde ittifak edilen görüşe göre, bir muhakeme / kovuşturma engeli olarak kabul edilen ve milletvekili sıfatının kazanılması ile başlayıp, milletvekilinin ölümü, yasama döneminin sona ermesi ve tekrar seçilememe hali, milletvekilliğinin Anayasanın 84. maddesinde sayılan sebeplerle (istifanın kabulü, TBMM üyeliğine seçilmeye engel bir suçtan ötürü kesin hüküm giyme, kısıtlanma gibi) düşmesi, dokunulmazlığın bizatihi TBMM tarafından meclis kararıyla kaldırılması ya da dokunulmazlığın kendiliğinden kalktığı "ağır cezayı gerektiren suçüstü hali ve seçimden önce soruşturmasına başlanılmış olmak kaydıyla Anayasanın 14. maddesindeki durumlar" istisnasına temas edilinceye değin devam ettiği kabul edilen yasama dokunulmazlığı kurumu, ceza muhakemesi hukuku ve Anayasanın 83/3 maddesi yönüyle de ceza infaz hukuku ile ilgili bir müessese olup, Anayasanın 83. maddesinin 2. fıkrası yasama dokunulmazlığının engel olduğu işlemleri tahdidi olarak saymış bulunmaktadır. Genel kabul gören bu görüşe göre, seçimden önce veya sonra bir suç işlediği iddia olunan milletvekili, dokunulmazlığı son bulmadıkça ya da TBMM tarafından kaldırılmadıkça yasak işlemler kapsamında tutulamayacak, sorguya çekilemeyecek, tutuklanamayacak ve yargılanamayacak, buna mukabil milletvekilleri hakkında Anayasa'da tahdidi olarak sayılan ve milletvekilinin hareket özgürlüğünün kısıtlanması sonucunu doğuran istisnai haller dışındaki soruşturma iş ve işlemleri ile koruma tedbirleri uygulanabilecek, bu bağlamda başlı başına hareket hürriyetini kısıtlayıcı bir tedbir olması hasebiyle milletvekili üst aramasına tabi tutulamayacak olmakla birlikte, milletvekilinin hareket hürriyetini kısıtlayıcı bir yönü ve içeriği bulunmayan konut ve iş yeri araması işlemi uygulanabilecek, öte yandan CMK'nın 135 <BR>ila 138. maddelerinin öngördüğü şartlar oluşmuş ise bir milletvekili hakkında telekomünikasyon yoluyla iletişiminin denetlenmesi tedbiri uygulanabilecektir. Vakıa genel ve kabul edilen görüş bu yönde olmakla birlikte, öğretide bunun aksine görüşler de bulunmaktadır. Bu görüşe göre; "Milletvekili veya bu sıfatı taşımayan bakanların dokunulmazlığı, Anayasanın 83. maddesinde düzenlenmiştir. Dokunulmazlık, mutlak ve muvakkat, yani geçici olarak ikiye ayrılır. Mutlak dokunulmazlık, Mecliste veya Meclis çalışmalarında kullanılan oy, ileri sürülen söz ve davranışlardan dolayı milletvekilinin sorumluluğunun olmamasıdır ki, bu sorumluluk milletvekilliği sıfatı son bulduğunda, hatta geçici dokunulmazlığın kaldırılması sırasında da devam eder. Geçici dokunulmazlık ise, milletvekilinin işlediği iddia edilen suçlardan dolayı Türkiye Büyük Millet Meclisi kararı olmadıkça, yani dokunulmazlığı kaldırılmadıkça veya milletvekilliği son bulmadıkça yargılanamaması demektir. Yargılanamama, hem soruşturma ve hem de kovuşturma evrelerini kapsar. Bu sebeple, TBMM'ye bildirilmek kaydıyla milletvekilinin işlediği iddia edilen suç ağır cezalık suçüstü hali veya seçimden önce soruşturulmasına başlamak kaydıyla Anayasa m.14'ün kapsamına giren bir eylem olmadığı takdirde yargılama, yani iddiaya konu suçla ilgili soruşturma ve kovuşturma yapılamaz. Bu yasak, yalnızca milletvekilinin tutulamayacağı, sorguya çekilemeyeceği ve tutuklanamayacağı anlamına gelmez. Anayasa m.83/2'nin birinci cümlesinde öngörülen yasak, milletvekilinin yargılanması aşamasını kapsamaktadır. Yargılama ise bir bütün olup, soruşturma ve kovuşturma evrelerini içine alır. Nitekim “tanımlar” başlıklı CMK m.2'de şüpheli, soruşturma, sanık ve kovuşturma aşamaları tanımlanırken, bir bütün olarak ceza yargılamasından bahsedildiği görülmektedir. Anayasa m.83/2'de geçen “Meclis kararı” ve “yargılama yasağı” kavramları, milletvekili hakkında Anayasa m.83/2'de sayılmayan suçlardan dolayı suçlama yapılmasını, yani milletvekiline “şüpheli” ve “sanık” sıfatları ile muamele edilmesini de engeller. Türkiye Büyük Millet Meclisi kararı olmadıkça milletvekilinin iletişiminin şüpheli veya sanık sıfatıyla denetlenmesi, ancak ağır cezalık suçüstü hali ile seçimden önce soruşturulmasına başlanılmak kaydıyla Anayasa m.14'ün kapsamına giren istisnai hal ve eylemlerde mümkündür. Bu halde bile, durum derhal ve doğrudan doğruya TBMM'ye bildirilmek zorundadır. Aksi düşüncenin kabulü halinde milletvekili dokunulmazlığının bir anlamı kalmaz. Özellikle muhalefet partisine üye milletvekiline veya bağımsız milletvekiline bir suç atfedilerek, milletvekilini tutmadan, sorguya çekmeden, tutuklamadan ve mahkeme önüne çıkarmadan soruşturulup hakkında delil toplanması kabul edildiğinde, o milletvekilinin yasama dokunulmazlığının, halkı özgürce temsil etme iradesini kullanabilmesinin, ifade hürriyeti ve eleştirme hakkının korunmasından, yani güvence altında olduğundan bahsedilemez. Bu yöntemle, temsili demokraside halkın temsilcilerinin temsil etme iradelerinin özü zedeleneceği gibi, hak ve hürriyetlerinin baskı altına alınması kaçınılmaz olacaktır. Yasama dokunulmazlığı; bilinenin aksine iktidar partisi milletvekillerini değil, esas itibariyle baskı altına alınmaları her zaman mümkün olan muhalif milletvekillerini korur. Yasama dokunulmazlığının varlık sebebi de, temsili demokraside halkın iradesinin özgürce parlamentoya taşınabilmesidir. Anayasa m.83/2'de öngörülen yasama dokunulmazlığı; tutma, ifade alma, sorguya çekme, tutuklama ve kovuşturma ile sınırlı anlaşıldığında, “şüpheli” sıfatıyla milletvekili hakkında soruşturma başlatılması veya devam eden bir soruşturmaya milletvekilinin “şüpheli” sıfatıyla dahil edilmesi veya dolaylı dinleme yasak olmasına rağmen bir başkasının üzerinden milletvekilinin iletişimin denetlenmesi mümkün olabilir ki, yasama dokunulmazlığının içini bu şekilde boşaltmak ve halkın iradesini kullanan insanları sürekli takip edilebilir hale getirmek kabul edilemez. Milletvekilinin iletişiminin denetlenmesinden umulan yarar ile yasama dokunulmazlığının varlık sebebi ve amacı karşılaştırıldığında, yasama dokunulmazlığı ile temsili demokraside korunan halk iradesinin ön planda olacağı, “yasama dokunulmazlığı” gibi birçok haklı gerekçeye sahip bir müessesenin “kimsenin suç işleme özgürlüğü olamaz”, “yargı ayrıcalığı kabul edilemez”, “herkes eşittir” türünde yüzeysel sözlere kurban edilemeyecek önemi bulunmaktadır. Bu dokunulmazlığı, gerçekten hukukilik denetimine muhtaç ve yargıdan bağışık tutulmaması gereken kişi, eylem ve tasarruflarla karıştırmamak gerekir. Soruşturma izni alınmadan kamu görevlilerinin ve avukatların iletişimlerinin denetlenmediği bir yerde, halkı temsil edenlerin muhaberat hürriyetlerinin daha kolay kısıtlanabilmesi kabul edilemez ve bu tür bir uygulama milletvekilliği sıfatı ile de bağdaşmaz. Sıfata bağlı tüm dokunulmazlıklar kaldırıldığında, haberleşme hürriyetine getirilebilecek kısıtlamanın doğrudan tatbiki de mümkün olabilir." Ancak, yukarıda ifade edildiği gibi, yasama dokunulmazlığını bir dava engeli olarak görmeyip, bir ceza muhakemesi koşulu olarak kabul eden çoğunluk görüşüne göre; milletvekilleri hakkında işledikleri iddia edilen kişisel suçlarıyla alakalı dokunulmazlığının kaldırılmasına gerek olmaksızın soruşturma yürütülebilecek, ifadelerine başvurulmaksızın deliller eksiksiz toplanabilecek, suçun işlendiği hususunda yeterli şüpheye ulaşılması durumunda kamu davası da açılabilecek, ancak istisnaen soruşturmasına seçimden önce başlanılmış olmak kaydıyla Anayasanın 14. maddesinde sayılan suçlar ve ağır cezayı gerektiren suç üstü hali hariç olmak üzere dokunulmazlığı kaldırılmadığı sürece milletvekilleri hakkında hareket hürriyetlerini kısıtlayıcı adli kontrol tedbirlerine (örneğin yurt dışına çıkamama) tedbirlerine başvurulamayacak, yakalanamayacak, "gözaltı" tedbiri CMK md.91 uyarınca esasen yakalamanın bir neticesi olduğundan milletvekilleri gözaltına alınamayacak, hiçbir surette zorla getirilemeyecek, tutuklanamayacak, beden muayenesine tabi tutulamayacak, adli müşahede amaçlı gözlem altına alınamayacak, başlı başına hareket hürriyetini kısıtlayıcı bir tedbir olması hasebiyle üst aramasına tabi tutulamayacak, 5271 Sayılı CMK'nın 2. maddesinin (h) bendi uyarınca şüpheli veya sanık sıfatıyla kolluk, Cumhuriyet savcısı, hakim veya mahkeme tarafından ifade ve sorguları yapılamayacak ve mahkeme huzurunda yargılanamayacaklardır. Bu sebeple, milletvekilleri hakkında yukarıda sayılan ayrıksı haller hariç ve aşağıda ayrıntılı olarak izah edileceği üzere yalnızca "kişisel suçları"yla alakalı (hazırlık) soruşturma işlemlerinin yapılması, Cumhuriyet Savcısı tarafından bir iddianame düzenlenerek mahkemeye verilmesi ve ceza davası açılabilmesi mümkün kabul edilmekte, hatta dava açılması durumunun, tek başına yasama faaliyetlerine katılmayı engellemeyeceği cihetle bunda dokunulmazlık kurumunun amacıyla çelişen bir yön de bulunmadığı, yasama dokunulmazlığının bulunmaması bir ceza muhakemesi şartı olduğuna göre, açılan davada mahkemenin davanın reddine değil ve fakat CMK'nın 223/8 madde ve fıkrası gereği muhakemenin durmasına karar vereceği de ileri sürülmektedir. Lakin, her ne kadar teoride böyle olmakla birlikte, uygulamada milletvekilleri ile alakalı işledikleri iddia olunan "kişisel suçları" nedeniyle yetkili Cumhuriyet Başsavcılıklarınca düzenlenen ve milletvekilinin ifadesine başvurulmaksızın ve yukarıda zikredilen yasak işlemler yerine getirilmeksizin toplanan delilleri de içeren soruşturma evrakının, haklarında doğrudan dava açılması cihetine gidilmeden, dokunulmazlığın kaldırılması istemini içeren bir fezlekeye bağlanarak Adalet Bakanlığı Ceza İşleri Genel Müdürlüğü eliyle ve (suç tarihinde) Başbakanlık kanalıyla milletvekili hakkında dokunulmazlığın kaldırılması hususunda gereğini takdir edecek olan Türkiye Büyük Millet Meclisine gönderildiği, burada Komisyonlarda bekleyen dokunulmazlık dosyalarının, ilgili parlamenterin milletvekilliği sıfatını kaybetmesi ve yeniden seçilememesi veya Meclis kararıyla dokunulmazlığının kaldırılmasına karar verilmesi halinde tekrar yetkili soruşturma birimlerine gönderilerek milletvekili hakkında görevli ve yetkili mahkemelere dava açılması yoluna gidildiği herkesçe malum ve bilinen bir husustur. 5.2.Meclis Soruşturması; Meclis soruşturması, yukarıda örnek olarak değinilen istisnai düzenlemelerdeki gibi, özel hükümlere tabi tutulmuş bir soruşturma türüdür. Bu soruşturmada, hiçbir aşamada Cumhuriyet savcısına ve emrindeki adli kolluk görevlilerine görev/yetki verilmemiştir. 1982 tarihli Türkiye Cumhuriyeti Anayasasının 100. maddesi Türkiye Büyük Millet Meclisinin bilgi edinme ve denetim yolları üst başlığı altında Başbakan ve bakanların görevleriyle ilgili suç işledikleri isnadı halinde yürütülecek olan Meclis soruşturması müessesesini düzenlemiş, bu sayede Başbakan ve bakanların "görevleri ile ilgili bir suç işlemeleri veya bu yönde bir isnatla karşılaşmaları halinde" haklarında özel soruşturma usulünün uygulanacağını, bu bağlamda Başbakan veya Bakanlar hakkında Türkiye Büyük Millet Meclisi üye tamsayısının en az onda birinin vereceği önerge ile soruşturma açılmasının istenebileceğini, Meclisin bu istemi en geç bir ay içerisinde görüşerek soruşturma açılmasına karar verilmesi halinde bu halde Başbakan veya bakanlarla ilgili suç soruşturmasının ancak Meclis'te teşkil edilecek bu komisyon tarafından yürütüleceğini öngörmüştür. Meclis soruşturmasının sonunda, Türkiye Büyük Millet Meclisi genel kurulu, ilgili bakan veya başbakanın yargılanmak üzere Yüce Divan'a sevk edilip edilmeyeceğine karar verecektir. Öyleyse meclis soruşturması, ceza muhakemesinin, kamu davasının açılmasıyla başlayan kovuşturma evresinden (CMK madde 2/1-f ve madde 175/1) önce gelen bir aşamasıdır ve bu aşamanın ceza muhakemesinin "soruşturma evresi" içerisinde değerlendirilmesi gerekmektedir. Meclis soruşturması her ne kadar Anayasa'nın "Türkiye Büyük Millet Meclisinin Bilgi Edinme ve Denetim Yolları" başlıklı alt bölümünde düzenlenmiş olsa da, soru, genel görüşme, meclis araştırması ve gensorunun aksine bir siyasal denetim aracı değil ve fakat adli denetim aracıdır. Çünkü, meclis soruşturması açılmasıyla birlikte Başbakan veya bakanların görevleriyle ilgili işledikleri iddia olunan suçlardan ötürü ceza muhakemesinin soruşturma evresine başlanmış olmaktadır. Şu halde meclis soruşturması, Meclisin bir yasama faaliyeti değil, Anayasa madde 100'ün verdiği yetkiye dayanarak yürüttüğü adli bir faaliyettir. Nitekim, meclis soruşturmasının adli bir faaliyet olması sebebiyle, Anayasa madde 100/4, milletvekillerinin kendi vicdani değerlendirmelerini temin amacıyla, "Meclisteki siyasi parti gruplarında, Meclis soruşturması ile ilgili görüşme yapılamaz ve karar alınamaz" hükmünü sevk etmiştir. Türkiye Büyük Millet Meclisi İçtüzüğünün 113. maddesi de bu yasağı tekrarlamaktadır (Metin Feyzioğlu, Meclis Soruşturması, Savaş Yayınevi, Ankara -2006). Başbakan ve bakanların görev suçlarıyla ilgili Cumhuriyet savcıları ve emrindeki adli kolluk tarafından soruşturulmamasının bir nedeni, bu nedenin haklılığı veya haksızlığı bir yana, Başbakan ve bakanların görevlerini yerine getirirken hukuka uygun davransalar dahi soruşturulacakları ve belki de haklarında kamu davası açılacağı endişesini azaltmak olsa gerektir. Başbakan ve bakanların üstlendikleri idari ve siyasi sorumlulukların, siyasi saiklere dayanan ihbar ve suçlamalarla karşı karşıya kalma ihtimallerinin yüksekliğinin, farklı bir soruşturma usulünün kabulüne zemin hazırladığı düşünülebilir. Kaldı ki, Bakanlar bakanlık kuruluşunun en üst amiri konumundadır. Daha alt düzeydeki kamu görevlilerinin dahi görevleriyle ilgili işledikleri iddia edilen suçlarda soruşturmanın açılması ve yürütülmesinin kural olarak farklı bir usule tabi kılınması karşısında, Başbakan ve bakanların da farklı usulle soruşturulması evleviyetle kabul edilmesi gereken bir durumdur (Metin Feyzioğlu, Meclis Soruşturması, Savaş Yayınevi, Ankara -2006). Meclis soruşturmasının konusu, Başbakan ve bakanların görevleriyle ilgili bir suç işleyip işlemedikleridir. Her ne kadar, Anayasanın 100. maddesi lafzı gereği, Başbakan ve bakanların kişisel suçlarının, yani görevleriyle ilgili olmayan suçlarının meclis soruşturmasının konusuna girmediği hususunun madde metninden açıkça anlaşılamadığı ileri sürülebilirse de, Meclis soruşturması Anayasaya göre Türkiye Büyük Millet Meclisinin denetim yollarından biri olup, Başbakan ve bakanların kişisel suçlarıyla ilgili Meclisin denetim yapmasına yer olmadığına göre, amaçsal yorum neticesi Meclis soruşturmasının konusunun da elbette ki bu kişilerin işlediği iddia edilen görev suçları olduğu hususu teoride de uygulamada da artık kabul edilip benimsenmiştir. Nitekim, Anayasa Mahkemesi'nin görev ve yetkilerini hükme bağlayan Anayasa'nın suç tarihinde yürürlükteki 148/6 madde ve fıkrası, Anayasa Mahkemesinin, Bakanlar Kurulu üyelerini (21/01/2017 tarihli ve 6771 Sayılı Kanun'un 16. maddesiyle yapılan anayasa değişikliğiyle Bakanlar Kurulu üyeleri ibaresi, Cumhurbaşkanı yardımcıları ve bakanları şeklinde değiştirilmiştir) görevleriyle ilgili suçlardan dolayı Yüce Divan sıfatıyla yargılayacağından söz ettiğine göre, Yüce Divan tarafından yapılacak kovuşturmanın öncesindeki meclis soruşturmasının konusunu da görev suçlarının oluşturacağı açıktır. Kaldı ki TBMM İçtüzüğünün 107/2 maddesinde de, meclis soruşturmasının konusunun görevle ilgili bir fiil olması gerektiği ifade edilmiştir. "Görevle ilgili suç"un ne olduğu yorumlanırken, Anayasanın 100. maddesinden yola çıkılması yerinde olacaktır. Buna göre Anayasa, görev sırasında işlendiği ileri sürülen bütün suçları, görevle ilgili kabul ederek, özel bir soruşturma usulüne tabi tutmayı amaçlamamıştır. Anayasa'nın özel soruşturma usulüne bağlamak istediği suçlar, Başbakanlık veya bakanlık yetkileri kullanılarak işlendiği ileri sürülen suçlardır. Netice itibariyle, ister görevde isterse görevinden ayrılmış olsun, Başbakan veya bakanların işledikleri iddia edilen "Bakanlık dönemi veya bakanlık görevleriyle ilgili olmayan -kişisel suçları"nın soruşturması genel hükümlere göre yapılacak, şayet görevde iseler Anayasanın 112/4 maddesi atfı ile Başbakan veya bakan sıfatını taşıdıkları sürece milletvekillerinin yasama dokunulmazlığına sahip olacaklarından böyle bir ihtimalde Anayasanın 83. maddesindeki yasama dokunulmazlığı devreye girecek, görevde olmamaları halinde ise soruşturma genel hükümlere göre yürütülecektir (Metin Feyzioğlu, Meclis Soruşturması, Savaş Yayınevi, Ankara -2006). Bu arada yeri gelmişken belirmek gerekir ki, 3628 Sayılı Mal Bildiriminde Bulunulması, Rüşvet ve Yolsuzluklarla Mücadele Kanunu gibi belirli suçların Cumhuriyet savcıları tarafından re'sen soruşturulmasını düzenleyen kanun hükümlerinin, Başbakan ve bakanların görevleriyle ilgili işlediği ileri sürülen suçlar açısından uygulanabilirliği bulunmamaktadır. Zira, Anayasanın 100. maddesi bu anlamda herhangi bir istisnaya yer vermemektedir. Nitekim 3628 SK'nın 17/2 madde ve fıkrasında da "...görevleri veya sıfatları sebebiyle özel soruşturma ve kovuşturma usulüne tabi olan sanıklarla ilgili kanun hükümleri saklıdır" hükmü mevcut olup, bu hüküm de sözü geçen Kanunun 17/1 maddesinde tahdidi olarak sayılan suç iddialarının muhatabının Başbakan veya bakanlar olması ihtimalinde Cumhuriyet savcılarınca bir soruşturma yürütülemeyeceğini, bu durumda da soruşturma yetkisinin Türkiye Büyük Millet Meclisine ait olduğunu açıkça ortaya koymaktadır. 1982 Anayasasının 98 ve 100. maddeleri ile Türkiye Büyük Millet Meclisi İçtüzüğünün 107 ila 113. maddelerinde düzenlenen ve yukarıda açıklandığı gibi niteliği itibariyle Meclisin adli denetim araçlarından birisi olan Meclis soruşturması esasen bir ceza soruşturması olup, soruşturma Meclis eliyle yapılmaktadır. Bu itibarla, Başbakan ve bakanlar hakkındaki ceza soruşturması, Anayasada özel olarak düzenlenmiş ve bu düzenleme TBMM İçtüzüğünde somutlaştırılmıştır. Bu prosedür Meclise verilecek bir soruşturma önergesi ile başlamakta, soruşturma açılmasına karar verilmesi halinde soruşturma komisyonunun kurulması, bu komisyonun belli bir süre içerisinde çalışmalarını tamamlaması ve raporunu Meclise sunması, raporun Meclis genel kurulunda görüşülmesi aşamalarından geçerek TBMM üye tam sayısının salt çoğunluğu ile ilgilinin Yüce Divan'a sevkine ya da ilgilinin Yüce Divan'a sevkinin reddine karar verilmesiyle sonuçlanmaktadır. Bu itibarla, gerek doktrin ve gerekse uygulamada, Türkiye Büyük Millet Meclisinin Yüce Divan'a sevk kararına kadar geçen süreç ceza muhakemesinin soruşturma evresine, soruşturma komisyonu raporu ve Genel Kurulun Yüce Divan'a sevk kararı dava açan belge / iddianameye benzetilmekte, Türkiye Büyük Millet Meclisinin Yüce Divan'a sevk etmeme kararı ise Ceza Muhakemesi Kanununun 172. maddesinde düzenlenen kovuşturmaya yer olmadığı (takipsizlik) kararına benzetilmektedir. Meclis soruşturmasının, ceza muhakemesinin soruşturma evresine benzetilmesinin doğal sonucu olarak, Meclis soruşturması açılmasına ilişkin önerge de Cumhuriyet savcısına yapılan ihbar ve şikayet dilekçesine benzetilmektedir. TBMM İçtüzüğünün 107. maddesi hükmü ışığında, soruşturma komisyonu teşkiline dair önergede; Bakanlar Kurulunun genel siyasetinden veya bakanlıkların görevleriyle ilgili işlerden dolayı hakkında soruşturma açılması istenilen Başbakan veya bakanın ceza sorumluluğunu gerektiren fiillerinin görevleri sırasında işlendiğinden bahsedilmesi, hangi fiillerinin hangi kanun ve nizama aykırı olduğunun gerekçe gösterilmek ve maddesi de yazılmak suretiyle belirtilmesi zorunluluk arz etmektedir. Başbakan ve bakanların görevleriyle ilgili işledikleri suçlarda özel soruşturma usulünü bu şekilde genel olarak izah ettikten sonra tekrar belirtmek gerekir ki, teoride olduğu gibi Yüce Divan uygulamalarında da Başbakan ve Bakanların memur / kamu görevlisi olarak kabul edildiği ve bu şahısların görev / sıfatlarının kendilerine sağladığı kolaylıktan yararlanarak işledikleri iddia edilen bütün suçların görev suçu kapsamında değerlendirildiği anlaşılmaktadır. Bu noktada, Cumhur Ersümer ve Koray S.'ın Yüce Divan yargılamalarına ilişkin kararların incelenmesinde, 57. Cumhuriyet Hükûmetinde 29/05/1999 -05/09/2001 tarihleri arasında Bayındırlık ve İskan Bakanı olarak görev yapmış olan Koray S.'ın ihaleye fesat karıştırma, görevi kötüye kullanma, haksız mal edinme suçlarından Anayasa Mahkemesinde Yüce Divan sıfatıyla yargılandığı 2004/4 esas ve 2007/2 karar sayılı davanın 05/10/2007 tarihinde beraat ile neticelenen hükmünde ve aynı Hükûmette 29/05/1999 -27/04/2001 tarihleri arasında Enerji ve Tabii Kaynaklar Bakanı olarak görev yapmış olan M. Cumhur Ersümer'in aynı şekilde ihaleye fesat karıştırma, görevi kötüye kullanma suçlarından Anayasa Mahkemesinde Yüce Divan sıfatıyla yargılandığı 2004/3 esas ve 2007/1 karar sayılı davanın, "bir kısım suçlardan açılan kamu davasının kesin hükme bağlanmasının 4616 SK uyarınca ertelenmesine, Esenboğa santral ihalesi ile ilgili olarak 765 Sayılı TCK'nın 240/1 maddesi uyarınca sanığa verilen cezanın ertelenmesi" şeklinde 27/07/2007 tarihinde neticelenen hükmünde Bakanların memur / kamu görevlisi olarak kabul edildiği ve bu şahısların görev / sıfatlarının kendilerine sağladığı kolaylıktan yararlanarak işledikleri iddia edilen bütün suçların görev suçu kapsamında değerlendirildiği açıkça belirtilmektedir. Bu itibarla Anayasa Mahkemesi'nin bu konudaki Yüce Divan uygulamalarının öğreti / doktrin ile örtüştüğü, Bakanların görev ve sıfatlarının kendilerine sağladığı kolaylıktan yararlanarak işledikleri iddia edilen bütün suçların görev suçu kapsamında değerlendirildiği anlaşılmaktadır. 1982 Anayasası ve Türkiye Büyük Millet Meclisi İçtüzüğündeki düzenlemeler ile öğretideki görüş ve Yüce Divan uygulamaları bu şekilde iken, Adalet Bakanlığının konuyla ilgili genelgelerinin de aynı mahiyette olduğu anlaşılmaktadır. Adalet Bakanlığı Ceza İşleri Genel Müdürlüğünün yasama dokunulmazlığının kaldırılması ile ilgili işlemler konulu, 20/01/2006 tarihli ve 100 sayılı, 21/12/2011 tarihli ve 100/1 Sayılı genelgelerinde açıkça görev suçu ve kişisel suç ayrımına yer verildiği, Bakanlık genelgeleriyle uygulamaya ilişkin kapsam ve koşulların açıkça ve somut olarak belirlendiği görülmektedir. Adalet Bakanlığının 20/01/2006 ve 21/12/2011 tarihli aynı konuya ilişkin bu genelgeleri incelendiğinde, genelgelerde öncelikle yukarıda izahına çalışılan 1982 Anayasasının 83, 100, 112. ve Türkiye Büyük Millet Meclisi İçtüzüğünün "Meclis soruşturması açılması için önerge" başlıklı 107. maddeleri hükümlerine yer verildikten sonra, Türkiye Büyük Millet Meclisi Genel Sekreterliğinin 17 Kasım 1997 tarih ve 9427/23887 Sayılı yazısına atfen Başbakan ve Bakanlar Kurulu üyesi bakanların görev nedeniyle işledikleri suçların soruşturmasının ancak Meclis soruşturması yoluyla mümkün olabileceğinin, bu itibarla görevde bulunan veya görevinden ayrılan Başbakan ve bakanlar hakkında Bakanlar Kurulunun genel siyaseti veya Bakanlıkların görevleriyle ilgili olarak yapılan şikayet ve ihbarların, ancak Anayasanın 100. ve TBMM İçtüzüğünün 107. maddelerine görev işleme tabi tutulacağının, bu gibi başvurular (ihbar / şikayetler) ile ilgili Adalet Bakanlığınca yapılacak herhangi bir işlem bulunmadığı cihetle bu tür evrakın Bakanlığa gönderilmemesi gerektiğinin ifade edildiği, diğer yandan milletvekilleri ile ilgili kişisel suç iddiaları veya Başbakan veya bakanların işledikleri iddia edilen "Bakanlık dönemi veya bakanlık görevleriyle ilgili olmayan" kişisel suçlarda ise Başbakan, bakanlar ve milletvekillerinin ifadesine başvurulmadan, soruşturmanın ağır ceza merkezlerinde bizzat Cumhuriyet başsavcısı veya başsavcı vekili tarafından, mülhakatlarda ise varsa Cumhuriyet başsavcısı veya başsavcı vekili, olmadığı takdirde Cumhuriyet savcısı tarafından bizzat yapılarak, leh ve aleyhteki delillerin eksiksiz toplanması, suçun işlendiği hususunda kamu davası açılmasını sağlayacak yeterli şüpheye ulaşılması ve kamu davası açılmasını sağlayacak şartların bulunması halinde yasama dokunulmazlığının kaldırılmasına ilişkin düzenlenecek fezlekeye bağlı evrakın TBMM Başkanlığına sunulmak üzere Adalet Bakanlığı Ceza İşleri Genel Müdürlüğüne gönderilmesi, bu tür kişisel suç isnatlarında kamu davası açılması için yeterli delil elde edilememesi ve kovuşturma imkanının bulunmaması hallerinde mahallinde yasal gereğine tevessül edilerek Bakanlığa herhangi bir bilgi veya belge gönderilmemesi gerektiğinin gayet açık ve netlikte ifade edildiği anlaşılmıştır. Görüldüğü üzere, 1982 Anayasasının suç tarihinde yürürlükteki 83, 98, 100, 112. maddeleri ile 148/6 madde ve fıkrası hükmü, suç tarihinden sonra yapılan anayasa değişikliğiyle Anayasanın 100. maddesine muadil olarak getirilen 106. maddesi hükmü, Türkiye Büyük Millet Meclisi İçtüzüğünün 107 ila 113 maddeleri, 5271 Sayılı Ceza Muhakemesi Kanunu hükümleri, öğretide hakim olan görüş, Anayasa Mahkemesi'nin Yüce Divan uygulamaları, TBMM Genel Sekreterliğinin 17/11/1997 tarihli 9427/23887 Sayılı yazıları, Türkiye Cumhuriyeti Adalet Bakanlığınca yayımlanarak tüm adli teşkilata duyurulan 20/01/2006, 21/12/2011 tarihli genelgeler ışığında konu gayet sarih, açık ve net olup, buna göre dava konusu 2012/120653-125043 numaralı soruşturmaların yürütüldüğü tarih itibariyle görevde bulunan Başbakan ve Bakanlar Kurulu üyesi bakanların Bakanlar Kurulunun genel siyaseti veya Bakanlıkların görevleriyle ilgili suç iddialarının, bir başka deyişle görev nedeniyle işledikleri iddia edilen suçların soruşturması ancak Türkiye Büyük Millet Meclisi üye tamsayısının en az onda birinin vereceği önergenin kabulüyle açılabilecek bir Meclis soruşturması eliyle yürütülebilecek olup, böyle bir soruşturma yönünden Cumhuriyet savcısı ve emrindeki adli kolluk görevlilerinin herhangi bir soruşturma ve delil toplama yetkisi bulunmamaktadır. Haddi zatında bu husus, sanıkların sürekli olarak savunmalarında atıf yaptıkları İstanbul Cumhuriyet Başsavcılığının Özel Soruşturma Bürosundan sorumlu başsavcı vekili ... C. Hacıosmanoğlu tarafından 17 Aralık 2013 tarihli operasyondan sonra Türkiye Büyük Millet Meclisi Başkanlığına yazılan 21/02/2014 tarih ve 2013/20764 C.M. Sayılı yazı içeriğinde de dile getirilmiş, ekinde delil klasörlerinin yer aldığı 21/02/2014 tarihli bu yazıda, Türkiye Cumhuriyeti Anayasasının 100. maddesi hükümleri çerçevesinde Başbakan veya Bakanlar hakkında Bakanlar Kurulunun genel siyasetinden veya Bakanların görevleriyle ilgili işlerden dolayı Başsavcılıkça bir soruşturma yürütme yetkisi bulunmadığı cihetle fezleke düzenlenmesi söz konusu olmadığından, elde edilen delil niteliğindeki belgelerin, görevden kaynaklı suçlar yönünden soruşturmaya yetkili makam olan ve dolayısıyla bu belgeleri takdir edecek olan Türkiye Büyük Millet Meclisine gönderilmek durumunda olunduğu belirtilmiştir. Derece mahemelerince de takdir kılanan Somut olayda, 2012/120653 Sayılı suç soruşturması sırasında dönemin Ekonomi Bakanı ... ile ilgili olarak Rıza Sarraf'tan sağlanan bazı maddi menfaatler karşılığında bu şahsın ve ortağı olduğu şirketlerin İran ülkesine altın ihracı yapması işlerinde imtiyaz sağladığına, İran'a yönelik uygulanan uluslararası nitelikteki ticari ve finansal yaptırımlarının aşılması için geliştirildiği söylenilen "İran'ın Türkiye'ye ihraç ettiği petrol ve doğalgaz ürünleri karşılığında İran ... Bankası adına Halkbank'taki hesabında biriken İran'a ait nakit rezervlerinin / petrol ve doğalgaz gelirlerinin Rıza Sarraf'a ait şirketler üzerinden altın ihracı ve transit gıda / ilaç ticareti yöntemiyle Türkiye'den çıkarılarak, İran'ın sıcak para ihtiyacının karşılanması ve bu sayede uluslararası ödemelerinin gerçekleştirilmesi sistemi"nin işletilmesi sırasında haksız çıkar elde ettiğine dair kuvvetli suç şüphesini ortaya koyan delillere temas edildiği iddia edilmiştir. Sanıkların bizatihi kendi savunmalarında da belirttikleri üzere; 06/04/2011 tarih ve 6223 Sayılı yetki yasasına istinaden Bakanlar Kurulunca çıkarıldığı anlaşılan Ekonomi Bakanlığının Teşkilat ve Görevleri Hakkındaki 08/06/2011 tarih ve 637 Sayılı Kanun Hükmünde Kararnamenin, Bakanlığın görevlerinin detaylı olarak anlatıldığı 2. maddesinde ifade edildiği üzere, ülkenin dış ticaret, ihracat ve ithalatı ile ilgili genel politika ve esaslarını belirlemek, bununla ilgili gerekli tedbirleri almak, bu faaliyetlerle ilgili temas ve koordinasyonu sağlamak görevinin Ekonomi Bakanlığına ait olduğu, nitekim Ekonomi Bakanlığının organizasyon şemasına bakıldığında ana hizmet birimleri arasında İhracat Genel Müdürlüğü ve İthalat Genel Müdürlüğünün bulunduğu anlaşılmaktadır. Bu itibarla, 2012/120653 Sayılı suç soruşturmasında Ekonomi Bakanı ...'a atfedilen eylem ve isnatların adı geçenin Bakanlığını yaptığı Ekonomi Bakanlığının görev alanında bulunduğu, bir başka deyişle doğrudan Ekonomi Bakanı Z. Çağlayan'ın göreviyle ilişkili olduğu, nitekim sanıkların da aşamalardaki tüm savunmalarında Rıza Sarraf suç grubu tarafından Ekonomi Bakanına sağlanan maddi menfaatlerin Ekonomi Bakanlığının görevine giren ve dolayısıyla Bakanın ifa ettiği görevin ifasıyla ilgili bir işin yapılması veya yapılmaması karşılığında sağlanan menfaatler niteliğinde olması hasebiyle, Bakanın soruşturma kapsamındaki eylemlerinin, TCK'nın 252. maddesinde düzenlenen rüşvet suçuna karşılık geldiğini ifade ettikleri anlaşılmaktadır. Bir diğer yandan, 2012/120653 Sayılı suç soruşturması sırasında dönemin İçişleri Bakanı ... ile ilgili olarak Rıza Sarraf'tan sağlanan bazı maddi menfaatler karşılığında bu şahsın araçlarına trafikte emniyet şeridini kullanma imtiyazı verdiğine, adı geçen şahıs için koruma polisi tahsisini sağladığına, bu şahsın yakınları ve kurye faaliyetlerinde kullandığı İran uyruklu bir kısım şahısların yasaya aykırı olarak istisnai yoldan Türk vatandaşlığına geçirilmelerini sağladığına dair suç şüphesini ortaya koyan kanıtlara ulaşıldığı iddia edilmiştir. Her ne kadar, İçişleri Bakanı ile ilgili başka iddialar dile getirilmiş ise de, bunların soruşturmanın ilerleyen safhalarında tespit edildiği bizatihi sanıklarca dile getirilmiştir. Bu haliyle, dönemin İçişleri Bakanı ...'e atfedilen temel suç isnadı, bizatihi başında bulunduğu ve en üst amiri olduğu İçişleri Bakanlığı teşkilatının görev alanı ile ilgili hususlardır. Koruma polisi tahsisi, emniyet şeridi imtiyazı sağlanması, nüfus ve vatandaşlık işleriyle ilgili hizmetlerin doğrudan adı geçenin amiri olduğu Bakanlığa bağlı emniyet teşkilatı ve Nüfus ve Vatandaşlık Hizmetleri Genel Müdürlüğünün görev alanına giren hususlar olduğunda kuşku bulunmamaktadır. Hal böyle iken, 2012/120653 Sayılı suç soruşturmasında İçişleri Bakanı ...'e atfedilen eylem ve isnatların adı geçenin Bakanlığını yaptığı İçişleri Bakanlığının görev alanında kaldığı, bir başka deyişle doğrudan İçişleri Bakanı ...'in göreviyle ilişkili olduğu, nitekim sanıkların da aşamalardaki tüm savunmalarında Rıza Sarraf suç grubu tarafından İçişleri Bakanına sağlanan maddi menfaatlerin İçişleri Bakanlığının görevine giren ve dolayısıyla Bakanın ifa ettiği görevin ifasıyla ilgili bir işin yapılması veya yapılmaması karşılığında sağlanan menfaatler niteliğinde olması hasebiyle, Bakanın soruşturma kapsamındaki eylemlerinin, TCK'nın 252. maddesinde düzenlenen rüşvet suçuna karşılık geldiğini ifade ettikleri anlaşılmaktadır. Öte yandan, 2012/120653 Sayılı suç soruşturmasına ilişkin düzenlenen 20/12/2013 tarihli kolluk fezlekesinin 465 ve devamı sayfaları ile 309 sayfalık ayrıntılı raporda dönemin Avrupa Birliği Bakanı ... ile ilgili olarak, Rıza Sarraf'tan sağlanan bazı maddi menfaatler karşılığında Bakanlık nüfuzunu kullanarak bu şahsın Beyoğlu / Fındıklı'da turizm belgeli bir otel kiralama girişimi, Sarraf'ın babası H. Sarraf'a İtalya vizesi alınması ve yine Sarraf'ın İran işlerinin takip edileceği bir banka kurma işleri için aracılık ettiğine, Rıza Sarraf'ın yasa dışı faaliyetleriyle ilgili basında çıkacak aleyhteki haberlerin önlenmesi için Bakanlık nüfuzunu kullanmak suretiyle girişimde bulunduğuna ve bu amaçlarla rüşvet aldığına dair suç şüphesini ortaya koyan kanıtlara ulaşıldığı iddia edilmiştir. Bu haliyle, her ne kadar suç fezlekesi ve Bakanlarla ilgili raporda ...'a yönelik atfedilen suç "rüşvet" olarak nitelendirilmiş ise de, esasen, Avrupa Birliği Bakanı ...'a yönelik temel suç isnadının, doğrudan Bakanlığının görev alanına giren hususlarda bir işin yapılması veya yapılmaması için menfaat karşılığı hareket ettiğine dair olmadığı, menfaat temini karşılığında görevine girmeyen ve yetkili olmadığı haksız bir takım işleri gördürmek için Bakanlık nüfuzunu kullanarak girişimde bulunmak şeklinde yine doğrudan Bakanlık sıfatının kendisine sağladığı nüfuz ve kolaylıktan istifade suretiyle işlenebilecek eylemlere ilişkin olduğu, nitekim sanıkların da aşamalardaki savunmalarında Rıza Sarraf suç grubu tarafından Avrupa Birliği Bakanına sağlandığı iddia edilen haksız menfaatlerin Bakanın haiz olduğu kamu gücü ve nüfuzunu kullanmak suretiyle edindiği yararlar niteliğinde olması hasebiyle, Bakanın soruşturma kapsamındaki eylemlerinin, TCK'nın 255. maddesinde düzenlenen nüfuz ticareti suçuna karşılık geldiğini ifade ettikleri, ne suretle nitelendirilirse nitelendirilsin rüşvet ve nüfuz ticareti suçlarının Bakanlık göreviyle ilintili veya Bakanlık sıfat ve nüfuzunun kullanılması suretiyle işlenebilecek fiiller olduğu, ezcümle doğrudan görevle ilişkili olduğu anlaşılmaktadır. Nihayet, 2012/125043 Sayılı suç soruşturması kapsamında dönemin Çevre ve Şehircilik Bakanı ...'a yöneltilen temel suçlama; ... isimli şahıs liderliğinde Çevre ve Şehircilik Bakanlığında büyük bir etkinliğe sahip olan suç örgütünün iş adamı A. Ağaoğlu başta olmak üzere O. Ağca, Emrullah Turanlı gibi inşaat firması sahibi birçok iş adamı ile sıkı bir irtibat içerisinde olduğu ve bu kişilerin mevcut imar planlarına aykırı usulsüz projelerine onay verdiği, suç örgütünün yönetici kadrosunda bulunan A. Oğuz Bayraktar'ın Çevre ve Şehircilik Bakanı ...'ın oğlu, yönetici kadroda yer alan bir diğer isim olan Sadık Soylu'nun ise Bakan Bayraktar'ın danışmanı olması nedeniyle suç örgütünün Çevre ve Şehircilik Bakanlığında büyük bir etkinlik ve nüfuzasahip olduğu, ..., A. Oğuz Bayraktar ve Sadık Soylu liderliğindeki bu suç örgütünün yönetici ve üyelerinin kendilerine sağlanan haksız bir takım maddi menfaatler karşılığında İstanbul'da kişiye özel imtiyazlı imar planlarını Çevre ve Şehircilik Bakanlığınca onaylatılmasını ve imar planlarına aykırı olarak yapılan bazı projelerin usulsüzlüklerine göz yumarak ve denetimlerden sorunsuzca geçmelerini sağlayarak haksız çıkar elde ettikleri, suç örgütü yöneticisi ve üyelerinin bu eylemlerin büyük bir kısmını dönemin Çevre ve Şehircilik Bakanı Trabzon milletvekili ...'ın bilgisi ve onun talimatı dahilinde gerçekleştirdikleri, dolayısıyla ismi geçen örgüt yöneticilerinin üzerinde Çevre ve Şehircilik Bakanının yer aldığı, hatta Bakan ...'ın Bakanlıktan iş alan bazı şirketlerin enerji ve yemek işlerinin oğlu A. Oğuz Bayraktar'ın gizli ortağı olduğu şirketlere verilmesi için tavassutta bulunarak nüfuz ticareti yaptığı noktasında toplanmaktadır. Bu haliyle Çevre ve Şehircilik Bakanı ...'a soruşturma kapsamında izafe edilen eylemlerin bizzat başında bulunduğu Bakanlık teşkilatında odaklanan suç örgütünün gerçekleştirdiği iddia edilen suç teşkil eden eylem ve fiillere ilişkin olduğu, suç örgütünün Bakanın bilgisi ve talimatı dahilinde gerçekleştirdiği imar usulsüzlerinin büyük bir kısmını Bakanlığın görevlerine ilişkin Çevre ve Şehircilik Bakanlığının Teşkilat ve Görevleri Hakkındaki 29/06/2011 tarih ve 644 Sayılı Kanun Hükmünde Kararname hükümlerinin doğrudan Bakanlığa verdiği onay yetkilerinin (özel proje alanı, kentsel tasarım projesi ilanı, vs) menfaat karşılığında kullanılması suretiyle işlendiğinin iddia edildiği, dolayısıyla 2012/125043 Sayılı suç soruşturmasında dönemin Çevre ve Şehircilik Bakanı ...'a atfedilen eylem ve isnatların adı geçenin Bakanlığını yaptığı Çevre ve Şehircilik Bakanlığının görev alanında bulunduğu, bir başka deyişle doğrudan Çevre ve Şehircilik Bakanı ...'ın göreviyle ilişkili olduğu görülmektedir. Yukarıda detaylı olarak izah edilen gerek mevzuat gerekse Bakanlık genelgeleri ve Yüce Divan kararları ile yerleşik hale gelmiş olduğu anlaşılan uygulama muvacehesinde, İstanbul Cumhuriyet Başsavcılığınca İstanbul Mali ve Organize Suçlarla Mücadele Şube Müdürlükleri eliyle yürütülen 2012/120653 ve 2012/125043 Sayılı suç soruşturmalarında dönemin Ekonomi Bakanı ..., İçişleri Bakanı ..., Avrupa Birliği Bakanı ... ve Çevre Şehircilik Bakanı ...'a atfedilen eylemler ve suç isnatlarının doğrudan adı geçenlerin başlarında bulunduğu Bakanlıkların görevleriyle ilgili ve/veya Bakanlık sıfatlarından kaynaklı hususlar olduğu, bir diğer söyleyişle Bakanlara izafe edilen eylemlerin ancak görev ve/veya sıfatlarının kendilerine sağladığı kolaylıktan yararlanarak işlenebileceği, bu itibarla iddia / isnatların doğrudan ve tamamen görevle ilişkili olduğunda hiçbir kuşku ve tereddüt bulunmadığı, Başbakan ve Bakanlar Kurulu üyesi bakanların görev nedeniyle işledikleri iddia edilen suçları soruşturma yetkisinin ise her aşamada ancak ve ancak Türkiye Büyük Millet Meclisine ait olması karşısında İstanbul Cumhuriyet Başsavcılığının 2012/120653-125043 Sayılı soruşturmalarını belli bir aşamadan sonra yürüterek operasyonu koordine eden / yapan FETÖ/PDY üyesi eski savcılar Zekeriya Öz, C. Kara ve M. Yüzgeç ile İstanbul Organize ve Mali Suçlarla Mücadele Şube Müdürlüklerinde görev yapan FETÖ/PDY üyesi sanıkların 14-15 aylık soruşturmalar süresince açıkça yetkisiz olarak hukuksuz bir soruşturma yürüttükleri anlaşılmaktadır. Her ne kadar sanıkların bir kısmı konuyla ilgili dile getirdikleri beyan ve savunmalarında; bir dönem Adalet ve İçişleri Bakanlıkları görevini yürüten M. Ağar'ın, kamuoyunda Susurluk davası olarak bilinen olay nedeniyle Bakanlık göreviyle ilişkili dönemde işlediği "cürüm işlemek için silahlı teşekkül oluşturmak" suçundan Devlet Güvenlik Mahkemesi Cumhuriyet Başsavcılığınca soruşturulduğunu ve yargılamanın Ankara 11. Ağır Ceza Mahkemesince yürütülerek sonuç itibariyle 5 yıl hapis cezasına mahkum edildiğini, Bakanlık göreviyle ilişkili ve bu dönemle alakalı suçlardan ötürü soruşturmanın Meclis'te değil ve fakat savcılık tarafından yürütüldüğünü ifade etmişlerse de, açık kaynaklardan yapılan araştırmalarda gerçekte bu hususun sanıklarca dile getirildiği gibi olmadığı, Buna göre; 03/11/1996 tarihinde meydana gelen Susurluk kazası sonrası ortaya atılan iddialar kapsamında 11/11/1996 tarihinde İstanbul Devlet Güvenlik Mahkemesi Cumhuriyet Başsavcılığınca "cürüm işlemek amacıyla silahlı teşekkül oluşturmak" suçundan eski MİT mensubu Korkut Eken, eski emniyet görevlileri İ. Ş., A. Çarkın, Oğuz Yorulmaz, A. Akça, Z. Bandırmalıoğlu, Ercan Ersoy ve diğerleri hakkında başlatılan soruşturma sırasında İstanbul DGM Başsavcılığı tarafından hazırlanarak o tarih itibariyle Mecliste milletvekili sıfatını haiz olan eski Bakan M. Ağar'ın dokunulmazlığının kaldırılması istemiyle Meclise gönderilen fezlekenin Türkiye Büyük Millet Meclisi genel kurulunda 11/12/1997 tarihinde yapılan oylaması sonucunda Ağar'ın milletvekili dokunulmazlığının kaldırıldığı, bunun üzerine İstanbul DGM Cumhuriyet Başsavcılığınca M. Ağar hakkında henüz Bakanlık görevini yürütmediği dönemde işlediği "cürüm işlemek amacıyla silahlı teşekkül oluşturmak, gıyabi tutuklama kararı ile aranan A. Çatlı'nın yerini bildiği halde yetkili mercilere haber vermeyerek saklamak, Y. Öz ve Çatlı gibi kişilere silah taşıma izin belgeleri ve hususi yeşil pasaport vererek görevi suiistimal etmek" suçlarından cezalandırılması için kamu davası açıldığı, İstanbul 6 numaralı Devlet Güvenlik Mahkemesi'nin 04/05/1998 tarihli duruşmada sanığa isnat edilen suçların Bakanlık dönemine ait olduğu ve dolayısıyla Anayasanın 100. maddesindeki prosedürden sonra Yüce Divan'da yargılanabileceği gerekçesiyle M. Ağar hakkında görevsizlik kararı verdiği, lakin İstanbul DGM Başsavcılığının bu kararı temyiz etmesi üzerine istemi görüşen Yargıtay 8. Ceza Dairesinin 09/07/1998 tarihinde verdiği karar ile M. Ağar'a isnat edilen fiillerin Bakanlık değil ve fakat daha önce ifa ettiği Emniyet Genel Müdürlüğü dönemini kapsadığı gerekçesiyle bu kararı bozarak kaldırdığı, sonraki süreçte ise M. Ağar ile ilgili yargılamanın 18/04/1999 ve akabinde gerçekleştirilen 03/11/2002 milletvekili genel seçimlerinde üst üste yeniden milletvekili seçilmesi hasebiyle durmasına karar verildiği, ilerleyen safhada Ağar'ın dosyasının İstanbul'dan yetkisizlikle görevli ve yetkili Ankara'ya gönderildiği ve yargılamanın burada sürdürüldüğü, Ağar hakkında Ankara 11. Ağır Ceza Mahkemesince suç işlemek amacıyla silahlı suç örgütü meydana getirmek suçundan verilen 5 yıl hapis cezasına dair mahkumiyet hükmünün Yargıtay 9. Ceza Dairesince onanarak kesinleştiği, hükmün infazının yapıldığı, hukuki sürecin genel hatlarıyla bu şekilde cereyan ettiği, netice itibariyle bir kısım sanıkların savunmalarında dile getirdiklerinin aksine eski İçişleri ve Adalet Bakanı M. Ağar ile ilgili mahkumiyetine konu iddia ve suç isnatlarının Bakanlık dönemine ilişkin değil ve fakat Bakanlık görevinden önce 1993-1995 yılları arasında ifa ettiği emniyet genel müdürlüğü dönemine ilişkin olduğu, bu suçlamaların ve M. Ağar ile ilgili iddiaların Susurluk kazası sonrası ortaya çıkan bir takım kanun dışı ilişkiler ve iddialar kapsamında eski MİT ve emniyet yetkilileri, organize suç örgütü mensupları hakkında Devlet Güvenlik Mahkemesi C. Başsavcılığınca yürütülen soruşturma sırasında ortaya atıldığı ve soruşturulduğu, M. Ağar'ı ilgilendiren yönüyle soruşturma konularının Bakanlık dönemiyle ilgili olmadığı, ezcümle olayın soruşturma biçimi ve yöntemi itibariyle davaya konu soruşturmayla benzer özellikler taşımadığı anlaşılmaktadır. Yine her ne kadar bir kısım sanıklar savunmalarında geçmişte Yüce Divan'da yargılanmış olan eski Başbakan A. M. Y., eski Devlet Bakanı G. Taner, eski Enerji ve Tabii Kaynaklar Bakanı Cumhur Ersümer ile eski Bayındırlık ve İskân Bakanı Koray S. davalarını emsal göstermişlerse de, bu olayların soruşturma evreleri yönü itibariyle de benzer yönlerinin bulunmadığı, zira yukarıdaki paragraflarda değinildiği üzere kararlarının dijital birer suretleri dosya içerisine alınan ve birer örneği de sanıklara tebliğ edilen A. M. Y., G. Taner, Cumhur Ersümer ve Koray S.'ın Yüce Divan yargılamalarına ilişkin kararların incelenmesinde; 30/06/1997 -11/01/1999 tarihleri arasında Türkiye Cumhuriyetinin 55. Hükûmetinin Başbakanı olarak görev yapmış olan A. M. Y. ile 30/06/1997 -23/11/1998 tarihleri arasında aynı Kabinede Devlet Bakanı olarak görev yapmış olan G. Taner'in, daha önce Tasarruf Mevduatı ve Sigorta Fonuna devredilmiş olan Türk Ticaret Bankası (Türkbank) ihalesi sürecinde ihale komisyonunu aşarak dönemin başbakanı ve bakanı sıfatıyla ihaleye katılacak olanlarla fiyat konuşmak bahanesiyle bizzat görüşmek suretiyle ihaleye fesat karıştırma suçunu işledikleri iddiasıyla Anayasa Mahkemesinde Yüce Divan sıfatıyla birlikte yargılandıkları 2004/2 esas sayılı davanın 23/06/2006 tarihinde, "sanıkların eylemlerinin 765 Sayılı Türk Ceza Kanununun 240.maddesine uymasına, 23 Nisan 1999 tarihinden önce gerçekleştirilmiş olmasına ve görevi kötüye kullanma suçunun 21/12/2000 günlü, 4616 Sayılı Kanun'un 1. maddesinde sayılan kapsam dışı suçlar arasında yer almamasına göre 4616 SK uyarınca davanın kesin hükme bağlanmasının ertelenmesine" biçiminde sonuçlanan hükmünde, eski Başbakan ve Devlet Bakanı hakkındaki iddiaların; Türk Ticaret Bankasının ihalesi sürecinde 04/08/1998 tarihinde açık artırma usulü yöntemiyle yapılan ihaleye katılan ve ihaleyi kazanan firma olan Korkmaz İnşaat Taahhüt ve Ticaret AŞ sahibi ve yetkilisi Korkmaz Yiğit ile o tarihte organize suç örgütü lideri olduğu iddiasıyla aranan ve yurt dışında kaçak olarak bulunan Alaettin Çakıcı arasındaki 21/05/1998 günü kayda alınan telefon görüşme kayıtları, İstanbul 5 numaralı Devlet Güvenlik Mahkemesi Başkanlığının 18/05/1998 tarihli ve 1998/179 müteferrik numaralı Korkmaz Yiğit'in 05……..1 numaralı telefonunun bir ay süre ile teknik takibe alınmasına ilişkin karar ve ekleri, MİT Müsteşarlığının Türkbank ihalesi ve Hayyam Garipoğlu ile ilgili yazıları ile bilgi notları, Türkbank ihalesi ve Alaettin Çakıcı ile Korkmaz Yiğit arasındaki ilişkiler konusunda Emniyet İstihbarat Daire Başkanlığından İstanbul Emniyet Müdürlüğüne ve TMSF'ye intikal eden bilgi notları ve resmi yazılar şeklindeki yazılı kanıtlara dayalı olduğunun belirtildiği, yürütülen suç soruşturması sırasında Anayasanın 100. maddesi uyarınca özel soruşturma usulüne tabi Başbakan ve Bakanla ilgili dolaylı yoldan da olsa bir teknik takip (dinleme) yapıldığına veya kolluk ve savcılık birimlerince Başbakan ve Bakanla ilgili delil toplandığına / soruşturma yürütüldüğüne dair hiçbir tespit ve kanıt bulunmadığı gibi hüküm içeriğinde bu yöndeki bir delile de dayanılmadığı, Başbakan ve Bakan ile ilgili ihaleye fesat karıştırma iddialarının, hukuken, Türkbank ihalesi sürecinde haklarında soruşturma yürütülen ve özel soruşturma usulüne tabi olmayan yukarıda ismi zikredilen ve diğer kişilerle ilgili elde edilen ve toplanan kanıtlar ışığında bilahare teşkil edilecek olan Meclis soruşturma komisyonu eliyle gündeme getirildiği, bu itibarla olayın soruşturma biçimi ve yöntemi itibariyle davaya konu soruşturmayla benzer özellikler arz etmediği, 57. Cumhuriyet Hükûmetinde 29/05/1999 -05/09/2001 tarihleri arasında Bayındırlık ve İskan Bakanı olarak görev yapmış olan Koray S.'ın ihaleye fesat karıştırma, görevi kötüye kullanma, haksız mal edinme suçlarından Anayasa Mahkemesinde Yüce Divan sıfatıyla yargılandığı 2004/4 esas sayılı davanın 05/10/2007 tarihinde beraat ile neticelenen hükmünde, eski Bayındırlık ve İskân Bakanı hakkındaki temel suçlamalar ve iddiaların, Bayındırlık ve İskan Bakanlığı Yapı İşleri Genel Müdürlüğü bünyesinde yapılan kamu ihaleleri nedeniyle Ankara Devlet Güvenlik Mahkemesi Cumhuriyet Başsavcılığınca soruşturma yürütülerek 31/10/2001 tarihli, 2001/477 hazırlık sayılı ve 2001/233 esas numaralı iddianame ile haklarında ceza davası açılan 361 sanıklı davanın soruşturması (kamuoyunda Vurgun operasyonu olarak bilinen soruşturma) sırasında elde edilen delillere dayalı olduğunun belirtildiği, hükmün içeriğinde veya gerekçenin başka bir bölümünde soruşturma şüphelileriyle ilgili uygulanan iletişimin denetlenmesi tedbirinden elde edilmiş ve Bakanı da ilgilendiren veya Bakanın görüşmelerinin de iletişim tespit tutanağı haline getirildiği herhangi bir kanıta yer verilmediği, bir başka deyişle Bakanla ilgili suçlamalara konu temel iddiaların Bakanlık bürokratları ve yetkilileri, ihalelere iştirak eden şirket yetkilileri gibi Anayasanın 100. maddesi uyarınca özel soruşturma usulüne tabi olmayan şüphelilerle ilgili yürütülen soruşturma sırasında ortaya çıkan delillere dayalı olduğu, bu soruşturma sırasında Bakanla ilgili (yargılama konusu somut olayda olduğu gibi) dolaylı yoldan soruşturma yürütüldüğüne işaret eden herhangi bir kanıt, bulgu, iz veya emare bulunmadığı, nitekim Koray S.'ın da 30/03/2005 tarihinde Yüce Divan'daki sorgu ve savunmasında kendisiyle ilgili hukuka aykırı yol ve yöntemle delil elde edildiğine dair bir beyanda bulunmadığı, yalnızca DGM'de yargılanan sanıkların mahkeme huzurundaki savunmalarında emniyet, DGM Başsavcılığı ve yedek hakimlikte alınan ifadelerinin baskı ve işkence altında alındığını söyleyerek bunları kabul etmediklerini, kaldı ki DGM'de yargılanan bu kişilerin yasak sorgu yöntemiyle alındığı için kanıt niteliği taşımayan beyanlarında dahi kendisi hakkında suç teşkil eden bir iddiada bulunmadıklarını ifade ettiği, bu itibarla olayın soruşturma biçimi ve yöntemi itibariyle davaya konu soruşturmayla benzer özellikler arz etmediği, Nihayet, aynı Hükûmette 29/05/1999 -27/04/2001 tarihleri arasında Enerji ve Tabii Kaynaklar Bakanı olarak görev yapmış olan M. Cumhur Ersümer'in ihaleye fesat karıştırma, görevi kötüye kullanma suçlarından Anayasa Mahkemesinde Yüce Divan sıfatıyla yargılandığı 2004/3 esas sayılı davanın, "bir kısım suçlardan açılan kamu davasının kesin hükme bağlanmasının 4616 SK uyarınca ertelenmesine, Esenboğa santral ihalesi ile ilgili olarak 765 Sayılı TCK'nın 240/1 maddesi uyarınca sanığa verilen cezanın ertelenmesi" şeklinde 27/07/2007 tarihinde neticelenen hükmünde de aynı şekilde eski Enerji ve Tabii Kaynaklar Bakanı hakkındaki suçlamaya dönük iddiaların temel kaynağının, Bakanlık ve bağlı kuruluşları (TEAŞ, BOTAŞ gibi) bünyesinde yapılan enerji santrali vb. kamu ihalelerine fesat karıştırıldığından bahisle Ankara Devlet Güvenlik Mahkemesi Cumhuriyet Başsavcılığınca soruşturma yürütülerek haklarında ceza davası açılan Bakanlık üst düzey bürokratları, bazı enerji dağıtım şirketleri yetkilisi ve yöneticisi iş adamlarının soruşturması (kamuoyunda Beyaz Enerji operasyonu olarak bilinen soruşturma) sırasında elde edilen delillere dayalı olduğunun belirtildiği, hatta açık kaynaklardan yapılan tespitler ışığında dönemin Ankara Devlet Güvenlik Mahkemesi Cumhuriyet Başsavcısı Cevdet V.'ın dokuzu tutuklu toplam 15 sanık hakkında suç işlemek için teşekkül oluşturmak, rüşvet ve görevi kötüye kullanmak suçlarından ötürü 24/04/2001 tarihinde düzenlenen Beyaz Enerji iddianamesi sonrası soruşturma savcısı Talat Şalk ile birlikte düzenlediği basın toplantısında iddianamede Enerji Bakanı Cumhur Ersümer'in adının dinlenen bazı tanık ve sanık ifadeleri kapsamında geçtiğini ve iddianamede bağlantı kurulduğu ölçüde yer verildiğini ancak Anayasanın 100. maddesinin başbakan ve bakanlar hakkındaki soruşturmanın nasıl yapılacağını düzenlediğini ve özel soruşturma usulüne tabi tuttuğunu, bu bağlamda Enerji ve Tabii Kaynaklar Bakanı hakkında soruşturma yapmalarının, takipsizlik kararı vermelerinin ve fezleke hazırlamalarının Anayasa gereğince mümkün olmadığını, Bakanla ilgili ancak Meclis tarafından oluşturulacak soruşturma komisyonunun olayı soruşturacağını ve sunacağı raporun Meclis genel kurulunda görüşüleceğini ifade ettiğinin anlaşıldığı, nitekim soruşturma şüphelileriyle ilgili ulaşılan kanıtların Bakanı ilgilendiren yönü olması hasebiyle daha sonradan Meclise gönderilerek soruşturma komisyonu eliyle soruşturulmasının sağlandığı, yine açık kaynaklardan tespit edildiği kadarıyla dönemin Ankara DGM Cumhuriyet Savcısı Talat Şalk tarafından düzenlenen Beyaz Enerji iddianamesinde bir kısım tanık ve sanık ifadelerinden hareketle Enerji Bakanına suç isnat eden ve Bakanı enerji ihalelerine fesat karıştırma, görevini suistimal ve kamuyu zarara uğratmakla itham eden kısımların ise hukuk tekniği açısından yanlış olduğu ve nitekim bu yönüyle o tarihlerde yoğun bir eleştiriye ve tenkite tabi tutulduğunun anlaşıldığı, bu itibarla Beyaz Enerji olayında Anayasanın 100. maddesi gereği özel soruşturma usulüne tabi olmayan sanıklarla alakalı düzenlenen iddianamede Anayasanın 100. maddesi gereği özel soruşturma usulüne tabi olan dönemin Enerji ve Tabii Kaynaklar Bakanı Cumhur Ersümer'e yönelik doğrudan suç isnat eden hukuk tekniği açısından sorunlu kısımlar dışında bahse konu bu olayın da soruşturma biçimi ve yöntemi itibariyle davaya konu soruşturmayla benzer özellikler arz etmediği anlaşılmış olup, izah edilen tüm bu tespitler ışığında bir kısım sanıkların ismi geçen Bakanların Yüce Divan'da yargılanmalarına esas delillerin de benzer yöntemlerle elde edildiğine dair maddi gerçeklikle örtüşmeyen bu yöndeki savunmalarına hukuken itibar edilmemiştir. SONUÇ İTİBARİYLE Derece Mahkemesince de kabul edildiği üzere; gerek tesadüfi delil kavramıyla alakalı hukuka aykırılık ve gerekse yasama dokunulmazlığını haiz / özel soruşturma usulüne tabi Başbakan ve bakanlarla ilgili delil toplanması / dolaylı yoldan soruşturma yürütülmesine dair usulsüzlük ve hukuka aykırılık başlıkları altında izah edilmeye çalışılan tüm bu hususların birlikte değerlendirilmesi neticesinde; 1982 Anayasasının ilgili hükümleri, Meclis içtüzüğü, Anayasa Mahkemesi'nin yüce divan uygulamaları ile somutlaştığı üzere, Başbakan veya bakanlarla ilgili görevlerinden kaynaklı iddialar nedeniyle yürütülecek bir suç soruşturmasının ancak Türkiye Büyük Millet Meclisinde teşkil edilecek bir soruşturma komisyonu tarafından yürütüleceği, Normlar hiyerarşisinin en tepesinde yer alan Anayasa'nın, bu nevi özel bir usule tabi suç soruşturmasının hiçbir aşamasında Cumhuriyet savcısı ve Ceza Muhakemesi Kanunu gereği emrinde hareket eden kolluk amir ve görevlilerine herhangi bir yetki vermediği, İstanbul Cumhuriyet Başsavcılığınca İstanbul Mali ve Organize Suçlarla Mücadele Şube Müdürlükleri eliyle yürütülen 2012/120653 ve 2012/125043 Sayılı suç soruşturmalarında dönemin Ekonomi Bakanı ..., İçişleri Bakanı ..., Çevre ve Şehircilik Bakanı ...'a atfedilen eylemler ve suç isnatlarının doğrudan adı geçenlerin başlarında bulunduğu Bakanlıkların görevleriyle ilgili hususlar olduğu, Avrupa Birliği Bakanı ...'a atfedilen eylemlerin ise adı geçenin Bakanlık nüfuzunun kullanılması suretiyle işlediği iddia edilen fiiller olduğu, bir diğer söyleyişle Bakanlara izafe edilen eylemlerin ancak görev ve sıfatlarının kendilerine sağladığı kolaylıktan yararlanarak işlenebilecek fiil ve olaylar olduğu, bu durumda Bakanlarla ilgili soruşturmanın Türkiye Büyük Millet Meclisinde teşkil edilecek bir soruşturma komisyonu tarafından yürütülmesi gerektiği, Oysa ki, somut olayda 2012/120653 ve 2012/125043 Sayılı soruşturmalarda Bakanların görev alanına giren suç iddialarına ilişkin uzun sayılabilecek bir süre delil toplanıldığı, soruşturmanın hedef şahısları üzerinden Bakanlarla ilgili dolaylı olarak soruşturma yürütüldüğü, 2012/120653 Sayılı soruşturmada Başbakanın içeriğinde suç unsuru bulunmayan telefon görüşmesinin iletişim tespit tutanağı haline getirildiği, her iki soruşturmada Bakanların ise yaklaşık 14-15 aylık soruşturma sürecinde çok sayıda telefon görüşmesinin suç örgütü yöneticiliği, rüşvet ve sair suçlara dair kanıtlar içerdiğinden bahisle aynı şekilde iletişim tespit tutanağı haline getirildiği, Bakanların anayasa ile güvence altına alınmış haberleşme hürriyetlerine açıkça müdahale edildiği, Mali Şube soruşturmasında Bakanların kamuya açık yerlerdeki üçüncü şahıslarla olan ilişkileri ve hareketlerinin uzun süre takip altına alındığı, kullandıkları mobil telefonların baz sinyal kayıtlarının takip edilerek aynı şekilde ilişkileri ve hareketlerinin denetlendiği, böylelikle ancak hakkında soruşturma yürütülen şüpheli bir şahıs için uygulanabilecek koruma tedbirlerinin, görünüşte hedef şahıslara yönelik uygulandığı bahanesi ve aldatmacasıyla, Bakanlara yönelik tatbik edilerek ve uygulanarak ileride yapılacak olan 17 Aralık operasyonları için altyapı oluşturulduğu ve delil biriktirildiği, Ceza Muhakemesi Kanunu gereği, ancak, hakkında bir ceza soruşturması yürütülen kişi yönünden "şüpheli" nitelendirmesi yapılabileceği, şüphelinin ise yasal tanıma göre soruşturma evresinde suç şüphesi altında bulunan kişiyi ifade ettiği bilinen bir gerçek olduğu halde, soruşturmaları yürüten adli kolluk görevlisi sanıkların düzenledikleri kolluk fezlekeleri, 309 sayfalık rapor ve dosyaya sundukları yazılı -sözlü savunmalarında Bakanlardan suç örgütü yöneticisi, suç örgütüne talimat veren örgüt lideri, rüşvet alan, suça iştirak eden şüpheli diye söz ederek Bakanlarla ilgili soruşturma yürüttüklerini zımnen itiraf ettikleri, yukarıda teferruatlı olarak izah edilen tüm bu hususların sanıkların Bakanlarla ilgili delil toplama ve soruşturma yapma iradesinin birer tezahürü ve göstergesi olduğu, İstanbul Mali ve Organize Suçlarla Mücadele Şube Müdürlüklerinde görevli yönetici ve amir pozisyonunda olan sanıklarca devlet aygıtı içerisinde resmi ve olağan hiyerarşiye tabi olmaları halinde yapılması gereken hareket tarzı; çıkar amaçlı bir suç örgütü / grubu ile alakalı kaçakçılık, suçtan kaynaklı malvarlığı gelirlerini aklama, evrakta sahtecilik, imar kirliliği, vs. suçlardan yürütülen bir soruşturmada Bakanların göreviyle alakalı bir suç işlendiği şüphesini ortaya koyan delillere tesadüf ettikleri anda 5271 Sayılı CMK'nın 138/2 maddesi gereği bu delili muhafaza altına alıp, durumdan Cumhuriyet Savcısını bilgilendirmeleri gerekip, Cumhuriyet Savcısının ise böyle bir durumda Bakanla ilgili soruşturma yürütme yetkisini haiz olmaması hasebiyle özel soruşturma bürosundan sorumlu başsavcı vekili ve Cumhuriyet Başsavcısını derhal haberdar edip onları bilgilendirerek, bir başka deyişle olayı bu aşamadan itibaren adı geçen makamlara devrederek Bakanlarla ilgili hasıl olan suç şüphesine işaret eden ve tesadüfen elde edilmiş olan delillerin, Bakanlar hakkında soruşturma açılmasını takdir edecek yetkili makam olan Türkiye Büyük Millet Meclisine intikalini sağlaması, bu sayede Bakanlarla ilgili suç isnatlarıyla ilgili tesadüfen elde edilen deliller ışığında soruşturma komisyonu eliyle suç soruşturması sürecinin başlatılmasını sağlaması gerekir iken, Mali ve Organize Suçlarla Mücadele Şubelerinde görev yapan örgüt üyesi sanıkların, Bakanlarla ilgili ilk suç şüphesine tesadüf edildiğini söyledikleri soruşturma iş ve işlemlerinin (iletişim tespit tutanakları, fiziki takipler vs.) tesis edildiği aşamada, bir başka deyişle Z. Çağlayan yönünden 2012 yılının Eylül ayının sonu, ... yönünden 2013 yılının Nisan ayı, ... yönünden 24/01/2013 ve ... yönünden 22/10/2012 tarihleri itibariyle bu delilleri muhafaza altına alıp soruşturmaları bu tarihler itibariyle yürüten savcıları bu durumdan bilgilendirmeyerek, soruşturmaları Bakanlar yönüyle soruşturma savcılarından dahi gizleyip, haklarında iletişimin denetlenmesi kararı olmayan Bakanları tamamen örgütsel bir gizlilik içerisinde ve uzun süre dolaylı olarak dinleyerek telefon görüşmeleri içeriklerini iletişim tespit tutanağı haline getirdikleri ve böylelikle anayasaya açıkça aykırı yetkisiz ve hukuksuz soruşturmalar yürüttükleri, kendi kurguladıkları soruşturmalarda hedef şahıslar üzerinden kabine üyesi Bakanlarla ilgili soruşturma iş ve işlemleri gerçekleştirmek suretiyle, görünüşte çıkar amaçlı bir suç örgütü soruşturması yürüttükleri görüntüsü verip, gerçekte amaçladıkları gibi soruşturmaların hedef şahısları üzerinden telefon dinlemeleri / fiziki takipler bahanesiyle 61. Hükûmet üyeleri ile ilgili delil toplayıp daha sonra bu delilleri elde bekletme / biriktirme yöntemiyle hareket ettikleri, Bilahare operasyondan yaklaşık 6 ay öncesinde Mali Şube soruşturmasını üstlenen ve kendileriyle aynı örgütsel yapı içerisinde faaliyet gösterdiği aşikar olan eski Cumhuriyet savcısı firari C. Kara, öte yandan operasyondan yaklaşık 15 ... öncesinde Organize Şube soruşturmasını üstlenen ve kendileriyle aynı örgütsel yapı içerisinde faaliyet gösterdiği aşikar olan eski Cumhuriyet savcısı M. Yüzgeç ile birlikte iştirak ilişkisi içerisinde aynı suç işleme kararı çerçevesinde hareket etmek suretiyle, örgütsel bir faaliyet çerçevesinde ve hukuka aykırı yöntemle elde ettikleri yasa dışı bu kanıtları soruşturma fezlekelerinde, Bakanlarla ilgili düzenledikleri hiçbir hukuki dayanağı bulunmayan ayrıntılı suç raporunda ve iştirak ilişkisi içerisinde oldukları savcılar eliyle TBMM Başkanlığına gönderilen bilgi notlarında tamamen hukuksuz olarak kullandıkları, sanıkların bu eylemleriyle Bakanlarla ilgili özel soruşturma usulüne, dolayısıyla anayasa ve kanunlara açıkça aykırı hareket ettikleri, Birlikte üyesi oldukları FETÖ/PDY silahlı terör örgütünün devlet otoritesini ele geçirmeye dönük nihai amacı doğrultusunda ve Örgütün Hükûmet politikalarından duyduğu rahatsızlık nedeniyle, Örgüt yönetiminden aldıkları talimat doğrultusunda Türkiye Cumhuriyeti Hükûmetini, gerek yurt içerisinde ve gerekse uluslararası platformda zor durumda bırakmak ve itibarsızlaştırmak ve dolayısıyla Hükûmeti ortadan kaldırma veya kısmen ya da tamamen iş yapamaz hale getirmek suretiyle görevlerini yapmasını engelleme gayelerini gerçekleştirmek için; bilahare soruşturmaları sansasyonel bir tarzda ilintili olmadığı başka soruşturma dosyaları ile operasyona dönüştürerek soruşturma dosyalarında elde edilen arama görüntüleri, fiziki takip tutanakları ve ses kayıtlarını yazılı, görsel ve sosyal medyaya servis edip yayınlanmasını sağlayarak, Örgütün kontrolündeki basın yayın kuruluşlarının desteğini alarak, medya, psikolojik harekat ve propaganda araçlarını da kullanmak suretiyle planlı ve sistematik bir şekilde yürütülen bir organizasyonun parçası olarak hükûmetin istifasını sağlamayı amaçladıkları kanaatine varılmıştır. 6.Soruşturmalardan ve Operasyondan Üstlere Bilgi Verilmemesi / Operasyonun Yapılış Şekline Dair Usulsüzlükler; İstanbul Mali ve Organize Suçlarla Mücadele Şube Müdürlüklerinde adli kolluk olarak görevli FETÖ/PDY üyesi sanıklarca "soruşturma ve operasyondan sıralı amirlere, mülki makamlara ve Kaçakçılık ve Organize Suçlarla Mücadele Daire Başkanlığına bilgi verilmemesi" hususunu incelemeye geçmeden önce ilk olarak soruşturmanın kurumsal olarak İstanbul Cumhuriyet Başsavcılığından ve kişisel olarak Başsavcıdan gizlenmesi meselesine değinmek gerekmektedir. Evvel emirde belirtmek gerekir ki, yukarıda soruşturmalar ile ilgili genel bilgilerin izah edildiği bölümde de ifade edildiği üzere, İstanbul Cumhuriyet Başsavcılığının Mali Şube eliyle yürüttüğü 2012/120653 Sayılı Rıza Sarraf -Halkbank konulu soruşturması, İstanbul Mali Suçlarla Mücadele Şube Müdürü sanık ... tarafından imzalanarak İstanbul Cumhuriyet Başsavcılığına sunulmuş olan ve soruşturma izin talebini içeren 13/09/2012 tarihli resmi yazının, FETÖ/PDY üyeliği iddiasıyla halen Yargıtay 16. Ceza Dairesinde yargılanmakta olan eski savcı firari Zekeriya Öz tarafından aynı tarihte havale ve parafe edilerek savcılık esas defterine kaydedilmesi talimatıyla saat 16.01 itibariyle İstanbul Cumhuriyet Başsavcılığı Kaçakçılık ve Narkotik Suçlar Bürosunda görevli zabıt katibi F. E. (134491) tarafından UYAP bilişim sistemi üzerinden 2012/120653 soruşturma sırasına kayıt işlemi yapılmasıyla başlatılmış olup, ismi geçen zabıt katibi tarafından UYAP bilişim sistemine "şüpheli meçhul sanık" şeklinde giriş yapılarak herhangi bir isim belirtilmediği anlaşılmıştır. Oysaki adli soruşturma sürecini başlatan 13/09/2012 tarihli yazı ekindeki raporda 12 kişinin ismine yer verildiği, soruşturmanın başlangıcından bir ... sonra savcılığa ve sulh ceza mahkemesine hitaben yazılan 14/09/2012 tarihli kolluk ve savcılık talep yazılarında da bu 12 kişi hakkında iletişimin denetlenmesi karar taleplerinde bulunulduğu halde soruşturulan kişilerin ismine UYAP kayıtlarında yer verilmeyerek, soruşturmanın en başından itibaren örgütsel bir gizlilik içerisinde yürütülmesi kaygısı ve hassasiyeti doğrultusunda hareket edildiği ve nitekim operasyon tarihine değin soruşturma süresince UYAP kayıtlarına taraf bilgisi eklenilmediği, taraf ekleme ve suç bilgisi kayıt işlemlerinin operasyondan sonra 20/12/2013 tarihinde yapıldığı görülmektedir. Öte yandan, İstanbul Cumhuriyet Başsavcılığının Organize Suçlarla Mücadele Şube Müdürlüğü eliyle yürüttüğü 2012/125043 Sayılı Toki/Maslak 1453 konulu imar yolsuzluğu soruşturması, İstanbul İl Emniyet Müdürlüğü Organize Suçlarla Mücadele Şube Müdürü sanık Nazmi Ardıç tarafından imzalanarak İstanbul Cumhuriyet Başsavcılığına sunulmuş olan ve soruşturma izin talebini içeren 21/09/2012 tarihli resmi yazının, İstanbul 32. Ağır Ceza Mahkemesi'nin 07/12/2018 tarih ve 2017/227 esas, 2018/227 Sayılı kararı uyarınca FETÖ/PDY üyeliği nedeniyle 9 yıl 4 ay 15 ... hapis cezası ile cezalandırılmasına karar verilen, örgüt üyeliği suçundan mahkum edilen ve HSYK kararıyla meslekten ihraç edildiği anlaşılan, suç tarihinde İstanbul C. Başsavcılığı Sahtecilik ve Dolandırıcılık Suçları Soruşturma Bürosundan sorumlu başsavcı vekili eski savcı Ercan Şafak tarafından aynı tarihte havale ve parafe edilerek savcılık esas defterine kaydedilmesi talimatının verilmesiyle birlikte saat 15.46 itibariyle İstanbul Cumhuriyet Başsavcılığı Sahtecilik ve Dolandırıcılık Bürosunda görevli zabıt katibi tarafından UYAP bilişim sistemi üzerinden 2012/120653 soruşturma sırasına kayıt işlemi yapılmasıyla başlatılmış olup, aynen 120653 Sayılı soruşturmada olduğu gibi UYAP bilişim sistemine "şüpheli meçhul sanık" şeklinde giriş yapılarak herhangi bir isim belirtilmediği, devamında ilk olarak 28/09/2012 tarihinde A. Ağaoğlu'nun dosyaya taraf olarak eklendiği, sonrasında 04/03/2013 tarihinde A. Ayyıldız'ın, 03/08/2013 tarihinde şüpheli Aliseydi Karaoğlu'nun, 25/08/2013 tarihinde şüpheli A. Karaaslan'ın eklendiği, bunun dışında başkaca bir kayıt girilmediği, dolayısıyla aynen 120653 Sayılı suç soruşturmasında olduğu gibi soruşturmanın en başından itibaren örgütsel bir gizlilik içerisinde yürütülmesi kaygısı ve hassasiyeti doğrultusunda hareket edildiği, operasyon tarihine değin soruşturma süresince UYAP kayıtlarına taraf bilgisi eklenilmediği, taraf ekleme ve suç bilgisi kayıt işlemlerinin operasyondan sonra 20/12/2013 tarihinde yapıldığı anlaşılmıştır. Bu durum elbette ki, normal suç soruşturmalarında sergilenen hareket tarzı ve gösterilen bir refleks değildir. 13/09/2012 ve 21/09/2012 tarihlerinden 20/12/2013 tarihine değin yaklaşık 15 aylık süreçte soruşturmanın taraf bilgilerinin olduğu gibi girilmemesi ve UYAP kayıtlarında gizlenmesi -bilgi saklanması, kuşkusuz ki bu soruşturmaların, terör örgütünün yargı ve emniyetteki uzantıları eliyle fikir ve eylem birliği içerisinde hareket edilmek suretiyle yürütülerek operasyona dönüştürüldüğü ve sonuç alınmaya çalışıldığının kanıtı ve göstergelerinden birisidir. 01 Ekim 2012 tarihinde güncellenen İstanbul Cumhuriyet Başsavcılığına ait çalışma talimatının 13-14. sayfalarında yer alan "özel soruşturma bürosu" başlıklı kısmında; "Bakanlar Kurulu Üyeleri, milletvekilleri, Valiler, Vali yardımcıları, Kaymakamlar, Büyükşehir ve İlçe Belediye Başkanları, MİT Bölge Başkanları, generaller, Müsteşarlar ve Müsteşar yardımcıları hakkındaki soruşturmalar..., Cumhuriyet Başsavcısı ve yetkili Cumhuriyet Başsavcı Vekili tarafından verilen benzer diğer işler de bu büroda yerine getirilir" hükmü yer almakta iken, soruşturmaları yürüten Cumhuriyet savcıları Y. Kıstı, C. Kara, Seyfettin Yiğit, Bekir Gencer ve M. Yüzgeç'in Kaçakçılık ve Narkotik Suçlar, Örgütlü Suçlar ve Memur Suçları Soruşturma Bürolarında görev yaptıkları, Özel Soruşturma Bürosuyla ilgilerinin bulunmadığı, öte yandan Mali Şubenin takip ettiği 2012/120653 Sayılı soruşturma savcısı Y. Kıstı'nın ilk derece mahkemesinde ki yeminli tanık beyanında soruşturma evrakını uhdesinde bulundurduğu yaklaşık 10 aylık süreçte, soruşturmada, özel soruşturma bürosunun görev alanına giren ve bu soruşturma usulüne tabi Bakanlar Kurulu üyeleriyle alakalı bir suç şüphesine ulaşıldığından kendisinin bilgi sahibi olmadığını, Mali Şubede görevli adli kolluk yetkilisi ve görevlisi sanıkların kendisine bu yönde bir bilgi vermediklerini, adliyedeki çalışma talimatından haberinin olduğunu, kendisine böyle bir bilgi verilmesi veya Bakanlarla ilgili suç şüphesine tesadüf edildiğinden haberi olması ihtimalinde soruşturmayı özel soruşturma bürosuna devredeceğini ve Başsavcıya bilgi vereceğini ifade ettiği, 2012/125043 Sayılı soruşturmaya yaklaşık 2,5 ay süre vaziyet eden soruşturma savcısı Bekir Gencer'in de aşamalardaki yeminli beyanında soruşturma evrakını fiilen uhdesinde bulundurduğu süre içerisinde Çevre ve Şehircilik Bakanı ... ile ilgili bir suç şüphesine ulaşıldığından bilgi sahibi olmadığını, Organize Şubede görevli adli kolluk yetkilisi ve görevlisi sanıkların kendisine bu yönde bir bilgi vermediklerini, buna dair bir görüşme tapesi getirmediklerini, aynı şekilde adliyedeki çalışma talimatından haberinin olduğunu, kendisine böyle bir bilgi verilmesi veya Bakanlarla ilgili suç şüphesine tesadüf edildiğinden haberi olması ihtimalinde soruşturmayı özel soruşturma bürosuna devredeceğini ve Başsavcıya bilgi vereceğini ifade ettiği, FETÖ/PDY silahlı terör örgütü yöneticisi ve üyeleri olarak 17 Aralık soruşturmalarının yargı ayağında görev aldıkları, soruşturmaları koordine ettikleri ve terör örgütünün emniyetteki uzantıları eliyle işbirliği içerisinde soruşturmaları birlikte yürüttükleri iddiasıyla yargılamaları halen Yargıtay 16. Ceza Dairesinde devam eden firari eski Cumhuriyet savcıları Zekeriya Öz, C. Kara ve M. Yüzgeç ile ilgili Hakimler ve Savcılar Yüksek Kurulu Teftiş Kurulu eliyle yürütülen soruşturma sırasında Kurul Başmüfettişleri V. A. Tektaş ve Ö. Kara tarafından tanık sıfatıyla ifadesine müracaat edilen dönemin İstanbul Cumhuriyet Başsavcısı T. Çolakkadı'nın 17/02/2014 tarihli ifadesinde; yaklaşık 3 sene kadar İstanbul Cumhuriyet Başsavcısı olarak görev yaptığını, bilahare İstanbul Bölge Adliye Mahkemesi Cumhuriyet Başsavcılığı görevine atanması hasebiyle 18/01/2014 tarihi itibariyle İl Başsavcılığı görevinden ayrılarak buradaki görevine başladığını, 17 Aralık 2013 tarihinde kamuoyuna birinci operasyon veya "rüşvet ve yolsuzluk operasyonu" şeklinde yansıyan, Cumhuriyet savcıları C. Kara ve M. Yüzgeç tarafından yürütülen soruşturmalar ile ilgili olarak, İstanbul Cumhuriyet Başsavcılığı çalışma talimatında belirtilmesine ve bu çalışma talimatının savcıların tamamına tebliğ edilmesine rağmen, öncesinde şahsına bilgi verilmediğini, 17 Aralık günü adliyedeki çalışma odasına saat 08.30 -09.00 gibi geldiğinde biraz sonra Başsavcı Vekili ... Öz'ün yanına geldiğini, elinde bir kısım notlar bulunduğunu ve bu notlardan kendi sorumluluğunda bulunan Kaçakçılık ve Narkotik Suçlar Soruşturma Bürosunda görevli C. Kara'nın yürüttüğü soruşturma ile ilgili bilgiler aktardığını, M. Yüzgeç'in yürüttüğü soruşturma ile ilgili de birkaç cümle söz ettiğini ancak bilgi aktarmadığını, soruşturmalarla ilgili kendisine neden daha önce bilgi verilmediğini, bu saatten sonra verilen bilginin bir anlamı olmadığını ifade ettiğini, bu arada televizyonu açtığında soruşturma ile ilgili haber bültenlerinde yapılan yayınların yer aldığını gördüğünü, Başsavcı vekili ... Öz'e yönelttiği "neden bana daha önce bilgi vermediniz" sorusuna Öz'den tatmin edici bir cevap alamadığını, Öz'ün bu üç soruşturmaya ilişkin neden aynı ... operasyon yapıldığına dair bir açıklama da getirmediğini ifade ettiği, 6087 Sayılı Hakimler ve Savcılar Yüksek Kurulu Kanununun14/4-a ve 17/1 maddeleri gereğince hakim ve savcıların görevlerinden dolayı veya görevleri sırasında işledikleri iddia edilen suçlarla ilgili inceleme ve soruşturma yapma yetkisini haiz olup, bu nedenle yürüttükleri adli nitelikteki soruşturmalarda 5271 Sayılı Ceza Muhakemesi Kanununun soruşturmaların yürütülmesiyle alakalı Cumhuriyet savcısına tanıdığı tüm adli yetkileri kullanabilen Kurul Başmüfettişlerinin eski savcılarla ilgili yürüttükleri soruşturma sırasında CMK hükümleri uyarınca yemini tahtında dinledikleri T. Çolakkadı'ya ait bu yeminli ifade içeriğinden, Özel Soruşturma Bürosu tarafından yürütülmesi gereken soruşturmaların Örgütle irtibatlı adı geçen eski savcılar tarafından yetkisizce uhdelerinde tutulduğu, Başsavcılık makamını temsil eden İstanbul Cumhuriyet Başsavcısına tahkikattan ve konuları itibariyle birbirinden farklı ve ilgisiz 3 farklı soruşturma kapsamında 17 Aralık 2013 günü operasyon yapılacağına dair operasyon öncesinde herhangi bir bilgi verilmediği, soruşturmaların ve operasyonun tamamen örgütsel gizlilik içerisinde yürütüldüğü anlaşılmaktadır. Oysa ki, Cumhuriyet Başsavcısının yetki ve sorumluluğuna ilişkin yasal mevzuat incelendiğinde, 5235 Sayılı Adli Yargı İlk Derece Mahkemeleri ile Bölge Adliye Mahkemelerinin Kuruluş, Görev ve Yetkileri Hakkındaki Kanunun "Cumhuriyet Başsavcısının görevleri" başlıklı 18. maddesinde; "Cumhuriyet Başsavcısının görevleri şunlardır : 1-)Cumhuriyet başsavcılığını temsil etmek, 2-)Başsavcılığın verimli, uyumlu ve düzenli bir şekilde çalışmasını sağlamak, iş bölümünü yapmak, 3-)Gerektiğinde adli göreve ilişkin işlemleri yapmak, duruşmalara katılmak ve kanun yollarına başvurmak, 4-)Kanunlarla verilen diğer görevleri yapmak. Ağır Ceza Mahkemesi Cumhuriyet başsavcısının; ağır ceza mahkemesinin yargı çevresinde görevli Cumhuriyet başsavcıları, Cumhuriyet başsavcı vekilleri, Cumhuriyet savcıları ile bağlı birimler üzerinde gözetim ve denetim yetkisi vardır. Asliye Ceza Mahkemesi Cumhuriyet başsavcısının o yer yargı çevresinde görevli Cumhuriyet savcıları ile bağlı birimler üzerinde gözetim ve denetim yetkisi vardır." şeklinde düzenleme getirildiği görülmektedir. Aynı Kanunun Cumhuriyet savcısının görevleri başlıklı 20. maddesinde ise Cumhuriyet savcısının adli göreve ilişkin işlemleri yapmak, duruşmalara katılmak ve kanun yollarına başvurmak görevi yanında, Cumhuriyet başsavcısı tarafından verilen adli ve idari görevleri yerine getirmek olduğu belirtilmiştir. 2802 Sayılı Hakimler ve Savcılar Kanununun "gözetim ve denetim hakkı" kenar başlıklı 5/1 maddesinde ise "Ağır Ceza Cumhuriyet başsavcılarının, merkezdeki Cumhuriyet başsavcı vekilleri ve savcıları ile bağlı ilçe Cumhuriyet başsavcıları ve Cumhuriyet savcıları üzerinde gözetim ve denetim hakkına sahip olduğu" ifade edilmiştir. Yargıtay Ceza Genel Kurulunun 03/03/2009 tarih, 2009/3-21 esas, 2009/46 karar sayılı ilamında "yasal düzenlemelere göre ağır ceza Cumhuriyet başsavcısı soruşturma aşamasında diğer Cumhuriyet savcıları arasında iş bölümü yaparak kimin hangi soruşturmayı yürüteceğini belirleme, soruşturma sonucunda iddianame ve kovuşturmaya yer olmadığına ilişkin kararlara "görüldü" yapmak suretiyle bu belgelerdeki görüşü benimseme, gerektiğinde bunlarda değişiklik yapılmasını isteme, kendiliğinden düzeltme yapma, kovuşturma aşamasında ise duruşmada yer alacak Cumhuriyet savcısını belirleme, gerektiğinde duruşmada Cumhuriyet savcısı olarak iddia makamında bizzat yer alma hak ve yetkisine sahip olduğu" belirtilmiştir. Öte yandan Anayasa?nın 90. maddesi uyarınca bir iç hukuk normu haline gelen Avrupa İnsan Hakları Mahkemesi'nin 01/10/1982 ... ve 8692/79-56 Sayılı Piersack / Belçika kararında özetle; “Yargıçlardan birisinin, daha önce tahkikatı yürüten savcılık biriminin başı olarak görev yaptığı, bu dosyayla ilgilenen görevlilerin hiyerarşik üstü olarak mahkemeye sunulacak yazılı mütalaaları gözden geçirip düzeltme, olayda benimsenecek yaklaşımı tartışma ve hukuki noktalardan kendilerine tavsiyede bulunma hakkına sahip olduğu” yönünde karar vermiştir. Nihayet, HSYK'nın soruşturma tarihinde yürürlükte bulunan “soruşturmanın usul ve esasları” başlıklı 10 numaralı genelgesinde; “Kamuoyunda yanlış yorumlamalara ve yakınmalara sebebiyet verilmesinin önüne geçilmesi bakımından; Cumhurbaşkanı, Türkiye Büyük Millet Meclisi Başkanı, Başbakan, Yüksek Yargı Organı Başkanları ve Başsavcıları, Genelkurmay Başkanı, Bakanlar, Milletvekilleri, Kuvvet Komutanları gibi devletin üst düzey görevlerinde hizmette bulunmuş veya hâlen hizmette bulunan kişiler hakkındaki soruşturmaların kolluğa bırakılmaması, Cumhuriyet başsavcılarının, ... ve mülhakatındaki olayları ve soruşturmaları titizlikle takip etmeleri; mevzuat ve teamül gereği bizzat yürütmeleri gereken soruşturmaları diğer Cumhuriyet savcılarına bırakmamaları” hükmüne yer verilmiştir. Görüldüğü üzere, Ağır Ceza Mahkemesi Cumhuriyet Başsavcısının, Ağır Ceza Mahkemesi'nin yargı çevresinde görevli ilçe Cumhuriyet Başsavcıları, Cumhuriyet Başsavcı vekilleri, Cumhuriyet savcıları ile bağlı birimler üzerinde, Cumhuriyet Başsavcı vekillerinin de kendisine bağlı olan büroda görevli Cumhuriyet savcıları üzerinde gözetim ve denetim yetkisi bulunmaktadır. Başsavcı, başsavcılık makamını temsil eder ve diğer savcılar arası koordinasyonu sağlar. Cumhuriyet Başsavcısı, bu yetkisini savcılığı yönetmek, denetlemek, Cumhuriyet savcılarına dava açma konusunda emir vermek ve ikâme yetkisini kullanıp bir soruşturmayı bir Cumhuriyet savcısından alıp diğer bir Cumhuriyet savcısına vermek veyahut da soruşturmaya kendisi devam etmek suretiyle kullanabilir. Oysa ki, soruşturmaları kolluk görevlileriyle örgütsel bir işbirliği ve gizlilik içerisinde bir süre yürüterek operasyona dönüştüren eski savcılar firari M. Yüzgeç, C. Kara ile Bakırköy 2. Ağır Ceza Mahkemesince haklarında çıkarılan 10/08/2015 ... ve 2015/874 değişik iş sayılı tutuklamaya yönelik yakalama müzekkeresinin tanziminden birkaç ... evvel Kara ile birlikte yurt dışına kaçan firari Zekeriya Öz'ün (2012/120653 Sayılı soruşturmanın yürütüldüğü kaçakçılık -narkotik suçları bürosundan sorumlu başsavcı vekili) İstanbul Cumhuriyet Başsavcılığına ait çalışma talimatı ve 10 numaralı HSYK Genelgesinde açıkça öngörülmesine rağmen, yukarıda açıklanan mevzuat hükümleri ve içtihatlar kapsamında kendileri üzerinde gözetim ve denetim yetkisini haiz bulunan İstanbul Cumhuriyet Başsavcısına kamuoyunu yakından ilgilendiren bu mahiyetteki önemli soruşturmalarla ilgili hiçbir bilgi vermedikleri, soruşturmaları kurumsal olarak Başsavcılık makamından gizledikleri ve özel soruşturma bürosuna devretmedikleri, ayrıca hiçbir bilgi vermeden gizlilik içerisinde yürüttükleri soruşturmalar kapsamında çok sayıda kişi hakkında arama, el koyma ve yakalama -gözaltı gibi tedbirler içeren 17 Aralık 2013 tarihli gizli operasyon talimatını verdikleri, kolluk eliyle birbiriyle ilgisiz soruşturmaları kamuoyunda ses getirmesi için ve algı yaratmaya dönük tamamen siyasi maksatla ve sonuç almak saikiyle yine Başsavcıdan habersiz operasyona dönüştürdükleri anlaşılmıştır. Bu aşamada konumuz açısından izah edilmesi gereken önem arz eden diğer husus ise, ismi geçen firari soruşturma savcıları ve bu soruşturma savcılarından C. Kara'nın görev yaptığı Soruşturma Bürosundan sorumlu firari Başsavcı vekili ile aynı örgütsel yapı içerisinde hareket eden İstanbul Organize ve Mali Şube Müdürlüklerinde görevli FETÖ/PDY üyesi sanıklarca soruşturma ve operasyondan sıralı amirlere ve Kaçakçılık ve Organize Suçlarla Mücadele Daire Başkanlığına bilgi verilmemesi ve soruşturmaların gizlenmesi mevzusudur. Bu noktada yeri gelmişken hemen ifade etmek gerekir ki, 17 Aralık soruşturmaları olarak bilinen İstanbul Cumhuriyet Başsavcılığının 2012/120653 ve 2012/125043 numaralı soruşturma dosyalarını, emniyetin operasyonel birimlerinin başında olmaları hasebiyle adli kolluk sorumlusu sıfatıyla yürüten İstanbul Organize Suçlarla Mücadele Şube Müdürü sanık Nazmi Ardıç ve Mali Suçlarla Mücadele Şube Müdürü sanık ...'nın bu dosyaların gerek tahkikat gerekse operasyon sürecinden sıralı amirleri olan İstanbul İl Emniyet Müdürüne herhangi bir bilgi vermedikleri konusunda bir ihtilaf ve çekişme bulunmamakta olup, sanıklar da aşamalardaki yazılı-sözlü ifadelerinde zaten aksi yönde bir savunma getirmemişler, ancak bu şekilde davranırken yasa ve mevzuata uygun hareket ettiklerini ifade etmişlerdir. Yine yeri gelmişken belirtmek gerekir ki, İçişleri Bakanlığı genelgelerinde de ifade edildiği üzere; "Polis teşkilatı açısından; adli işlerden sorumlu polis karakolları ve polis merkezi amirleri, ilçe emniyet amirleri, il merkezlerinde ağırlıklı olarak adli görevleri ifa eden asayiş, kaçakçılık ve organize, narkotik, mali, organize, terörle mücadele, çocuk, olay yeri inceleme, yabancılar, güvenlik ve özel harekat şube müdürleri, Jandarma teşkilatı açısından; ilçe jandarma komutanı, jandarma karakol komutanları, asayiş şube müdürlüğü nezdinde kurulu bulunan olay yeri inceleme timleri, köpek timleri, parmak izi ve avuç izi kısmı personellerinin başındaki görevliler" gibi adli kolluk görevlileri üzerinde gözetim, denetim, planlama yetkilerini haiz bulunanların adli kolluk sorumluları olduğu kabul edilmektedir. Dava konusu soruşturmaların İstanbul Organize Suçlarla Mücadele Şube Müdürlüğü ve İstanbul Mali Suçlarla Mücadele Şube Müdürlüğü eliyle yürütülmüş olmaları hasebiyle, suç tarihi itibariyle Şube Müdürü sıfatıyla bu adli kolluk birimlerin başında bulunan sanıklar Nazmi Ardıç ve ...'nın adli kolluk yetkilisi ve sorumlusu oldukları, bu itibarla sıralı amirleri konumundaki İl Emniyet Müdürüne bilgi verip vermeme konusunda kendilerine sorumluluk atfedilebilecek ve suç isnat edilebilecek kişilerin de şube müdürü konumundaki her iki sanık olduğunda kuşku bulunmamaktadır. Nitekim, İçişleri Bakanlığı Mülkiye Teftiş Kurulu Başkanlığınca soruşturma ve operasyondan sıralı amirlere, mülki amire ve KOM Daire Başkanlığına bilgi verilmemesi ile alakalı 18/12/2013 tarihi itibariyle başlatılan ve yürütülen ön inceleme ve soruşturma dahi bu iki isim hakkında yapılmış, ismi geçen şube müdürlerinin maiyetinde görev yapan diğer adli kolluk birim amiri ve görevlilerine bu yönden bir suçlama ve isnatta bulunulmamıştır. Bu nedenle sıralı amire bilgi verilmemesi ile ilgili yapılacak açıklamalar ve bu hususta getirilecek suçlamaların muhataplarının da adı geçen sanıklar olduğunda tereddüt bulunmamaktadır. Dönemin İstanbul Mali Suçlarla Mücadele ve Organize Suçlarla Mücadele Şube Müdürleri olmaları hasebiyle bir yandan adli soruşturmalar yönünden adli kolluk yetkilisi / sorumlusu sıfatını haiz olan ve öte yandan idari görevleri yönünden hiyerarşik olarak sıralı amirleri ve aynı zamanda sicil amirleri konumundaki İl Emniyet Müdürünün maiyetinde görev yapan ... ve Nazmi Ardıç'ın konuyla ilgili benzer mahiyet ve içerikteki savunmalarında; Organize ve Mali Suçlarla Mücadele Şube Müdürü olmaları nedeniyle adli kolluk yetkilisi konumunda olduklarını, adli kolluk olarak yürüttükleri bir soruşturma kapsamında 5271 Sayılı Ceza Muhakemesi Kanunu ve Adli Kolluk Yönetmeliği çerçevesinde sadece Cumhuriyet Savcısının emrinde görev yaptıklarını, Cumhuriyet savcısının bilgisi ve talimatı dışında hareket etmelerinin söz konusu olamayacağını, gerek CMK hükümleri ve gerekse 5442 Sayılı İl İdaresi Kanunu, Adli Kolluk Yönetmeliği, Kaçakçılık ve Organize Suçlarla Mücadele Yönetmeliği, diğer yönetmelikler ve sair mevzuat gereği kendilerine adli kolluk yetkisi ve sorumluluğu tanınmamış olan İl Emniyet Müdürü ile mahallin en büyük mülki amiri konumundaki İl Valisine yürüttükleri bir adli soruşturma kapsamında bilgi vermek zorunda olmadıklarını, Valilerin hazırlık soruşturmaları ile ilgili emir verme ve talepte bulunma yetkilerinin zaten Avrupa Birliğine uyum yasaları çerçevesinde 2004 yılında 5442 Sayılı İl İdaresi Kanununun 10. maddesinde yapılan yasal değişiklikler sonucunda kaldırıldığını, dolayısıyla mevzuatta bilgi vermeyi zorunlu kılan hiçbir hüküm yer almadığını, bu nedenle bilgi vermeme konusuyla alakalı kesinlikle yasa dışı bir eylemlerinin bulunmadığını, kanuna uygun davrandıklarını, nitekim mahkemede tanık sıfatıyla dinlenilen İl Emniyet Müdürü H. Çapkın'ın da aşamalardaki çeşitli ifadelerinde adli kolluk amiri sıfatı bulunmaması hasebiyle yürütülen soruşturmalardan kendisine bilgi verilmemesinin hukuken normal olduğunu belirttiğini, 2012/120653 ve 2012/125043 Sayılı soruşturmalarda savcıların soruşturmayla alakalı adli kolluk yetkisi bulunmayan hiç kimseye ve bu bağlamda il emniyet müdürüne bilgi verilmemesi konusunda kendilerine açıkça talimat verdiklerini, adli soruşturmalarda savcıların talimatı ve izni dışına çıkarak sıralı amire bilgi vermelerinin soruşturmaların sızmasına ve dolayısıyla gizliliğin ihlaline sebebiyet vereceği için emniyet müdürüne herhangi bir bilgi verilmediğini, aksi davranışın suç teşkil edeceğini, KOM Daire Başkanlığına bilgi verilmediği hususunun doğru olmadığını, Mali Şube soruşturması kapsamında düzenlenen 08/10/2012 tarihli O-1 adı verilen planlı operasyon bilgi formunun Mali Şube olarak kendilerince düzenlenerek Ankara Emniyet Genel Müdürlüğündeki Kaçakçılık ve Organize Suçlarla Mücadele Daire Başkanlığına soruşturmanın başlangıcından kısa bir süre sonra gönderildiğini, ancak mevzuattan kaynaklı hukuki bir zorunluluk olmaması, Daire Başkanlığı ile aralarında hiyerarşik anlamda bir ast -üst ilişkisi bulunmaması ve Daire Başkanı sanık ... Yeşilkaya üzerinden gerek bu soruşturmanın ve gerekse benzer nitelikteki önemli soruşturmaların muhataplarına sızdırılmasına dair geçmişte yaşamış oldukları ve tecrübe ettikleri olaylar nedeniyle operasyondan önce sözlü olarak bilgi vermediklerini ifade ettikleri anlaşılmıştır. Konunun izahı bakımından ilkin bununla ilgili mevzuattaki düzenlemelere bakılması yerinde olacaktır. Her şeyden evvel, bilindiği üzere 5271 Sayılı Ceza Muhakemesi Kanununun soruşturma işlemleri başlığını taşıyan 160 ve 161. maddeleri hükümleri, ihbar veya başka bir suretle bir suçun işlendiği izlenimini veren bir hali öğrenir öğrenen Cumhuriyet savcısının, bunun üzerine kamu davası açmaya yer olup olmadığına karar vermek üzere emrindeki adli kolluk görevlileri marifetiyle derhal işin gerçeğini araştırmaya başlayacağını, adli kolluk görevlilerinin de elkoydukları olayları, yakalanan kişiler ile uygulanan tedbirleri emrinde çalıştıkları Cumhuriyet savcısına derhal bildirmek ve Cumhuriyet savcısının adliyeye ilişkin bütün emirlerini gecikmeksizin yerine getirmekle yükümlü olduklarını öngörmüştür. Buna göre, 5271 Sayılı Ceza Muhakemesi Kanununun suç tarihinde yürürlükte olan, "Cumhuriyet savcısının görev ve yetkileri" kenar başlıklı 161. maddesinde 160. maddeye atıf yapılarak, bir ila beşinci fıkralarında; "(1) Cumhuriyet savcısı, doğrudan doğruya veya emrindeki adli kolluk görevlileri aracılığı ile her türlü araştırmayı yapabilir; yukarıdaki maddede yazılı sonuçlara varmak için bütün kamu görevlilerinden her türlü bilgiyi isteyebilir. Cumhuriyet savcısı, adli görevi gereğince nezdinde görev yaptığı mahkemenin yargı çevresi dışında bir işlem yapmak ihtiyacı ortaya çıkınca, bu hususta o yer Cumhuriyet savcısından söz konusu işlemi yapmasını ister. (2) Adli kolluk görevlileri, elkoydukları olayları, yakalanan kişiler ile uygulanan tedbirleri emrinde çalıştıkları Cumhuriyet savcısına derhal bildirmek ve bu Cumhuriyet savcısının adliyeye ilişkin emirlerini gecikmeksizin yerine getirmekle yükümlüdür. (3) Cumhuriyet savcısı, adli kolluk görevlilerine emirleri yazılı; acele hallerde, sözlü olarak verir. Sözlü emir, en kısa sürede yazılı olarak da bildirilir. (4) Diğer kamu görevlileri de, yürütülmekte olan soruşturma kapsamında ihtiyaç duyulan bilgi ve belgeleri, talep eden Cumhuriyet savcısına vakit geçirmeksizin temin etmekle yükümlüdür. (5) Kanun tarafından kendilerine verilen veya kanun dairesinde kendilerinden istenen adliye ile ilgili görev veya işlerde kötüye kullanma veya ihmalleri görülen kamu görevlileri ile Cumhuriyet savcılarının sözlü veya yazılı istem ve emirlerini yapmakta kötüye kullanma veya ihmalleri görülen kolluk amir ve memurları hakkında Cumhuriyet savcılarınca doğrudan doğruya soruşturma yapılır. Vali ve kaymakamlar hakkında 2.12.1999 tarihli ve 4483 Sayılı Memurlar ve Diğer Kamu Görevlilerinin Yargılanması Hakkında Kanun hükümleri, en üst dereceli kolluk amirleri hakkında ise, hakimlerin görevlerinden dolayı tabi oldukları yargılama usulü uygulanır..." "Adli kolluk ve görevi" kenar başlıklı 164. maddesinde; "(1) <BR>4/6/1937 <BR>tarihli <BR>ve <BR>3201 <BR>Sayılı <BR>Emniyet <BR>Teşkilatı <BR>Kanununun8, 9 ve 12. maddeleri, 10.3.1983 tarihli ve 2803 Sayılı Jandarma Teşkilat, Görev ve <BR>Yetkileri <BR>Kanununun7. maddesi, 2/7/1993 tarihli ve 485 Sayılı Gümrük Müsteşarlığının Teşkilat ve Görevleri Hakkında Kanun Hükmünde Kararnamenin 8. maddesi ve 9/7/1982 tarihli ve 2692 Sayılı Sahil Güvenlik Komutanlığı Kanununun 4. maddesinde belirtilen soruşturma işlemlerini yapan güvenlik görevlilerini ifade eder. (2) Soruşturma işlemleri, Cumhuriyet savcısının emir ve talimatları doğrultusunda öncelikle adli kolluğa yaptırılır. Adli kolluk görevlileri, Cumhuriyet savcısının adli göreve ilişkin emirlerini yerine getirir. (3) Adli kolluk, adli görevlerinin haricindeki hizmetlerde, üstlerinin emrindedir." "Diğer kolluk birimlerinin adli kolluk görevi" kenar başlıklı 165. maddesinde; "Gerektiğinde veya Cumhuriyet savcısının talebi halinde, diğer kolluk birimleri de adli kolluk görevini yerine getirmekle yükümlüdür. Bu durumda, kolluk görevlileri hakkında, adli görevleri dolayısıyla bu Kanun hükümleri uygulanır." Bu hükümlerin ortaya koyduğu en önemli sonuç; 5271 Sayılı Ceza Usul Kanununun öngördüğü sistemde soruşturmanın asıl sevk ve idare edicisi bir başka deyişle asli sahibinin Cumhuriyet savcısı olduğu, bu itibarla bir suçun ortaya çıkmasıyla veya suç şüphesiyle birlikte başlayan adli soruşturma sürecinde adli kolluk görevlileri ve sorumlularının münhasıran suç soruşturmasında tek yetkili olan Cumhuriyet savcısının emri altında oldukları, adli kolluk görevlilerinin Cumhuriyet savcısının adliyeye ilişkin bütün emirlerini gecikmeksizin yerine getirmekle yükümlü oldukları, adli kolluğun adli görevlerinin haricindeki hizmetlerde ise üstlerinin emrinde olduğu gerçeğidir ki, zaten bu hususlarda herhangi bir çekişme ve tereddüt bulunmamaktadır. Öte yandan 5271 Sayılı Ceza Muhakemesi Kanununun 167. maddesi hükmüne istinaden çıkarılan ve 01/06/2005 tarihli ve 25832 Sayılı Resmi Gazetede yayımlanan Adli Kolluk Yönetmeliğinin "Adli kollukla ilgili esaslar" kenar başlıklı 5. maddesinde; "Adli kollukla ilgili düzenleme ve uygulamalarda genel esaslara uyulur : a) Cumhuriyet savcıları, adli görevlere ilişkin emir ve talimatlarını öncelikle adli kolluk sorumlularına veya adli kolluk görevi ifa eden diğer birim amirlerine verir. Adli kolluk, bağlı bulunduğu kolluk teşkilatının bir parçası olup, öncelikli görevi, karşılaştığı suçun işlenmesini önlemektir. Cumhuriyet savcılarınca, adli görevler ile ilgili emir ve talimatlar zorunluluk bulunmadıkça, kolluk birimlerinin aralarındaki iş bölümü ile kolluk teşkilatlarının görev ve yetki alanları gözetilerek verilir. Adli kolluk, adli görevlerin haricindeki hizmetlerde üstlerinin emrindedir. Adli kolluk görevlilerine, adli görevi bulunmayan üstleri tarafından, yürütülen soruşturma ile ilgili emir ve talimat verilemez. Yönetmeliğin 7. maddesi hükümleri saklıdır. Adli kolluk görevlileri, kadrolarında yer aldıkları birimlere mevzuatla verilmiş ve adli görev kapsamı dışında kalan diğer görev ve hizmetleri de yerine getirirler. b) Adli kolluk görevlilerinin özlük hakları, bağlı oldukları teşkilat tarafından yürütülür." denildikten sonra, "Görev ve yetkiler" başlıklı 6. maddesinin birinci fıkrasında kanundaki düzenlemeyle örtüşen şekilde adli kolluk görevlilerinin Cumhuriyet savcısının adli görevlere ilişkin emirlerini gecikmeksizin yerine getireceği ve yürütülen soruşturma iş ve işlemleri sırasında Cumhuriyet savcısının emrinde oldukları ifade edildikten sonra, aynı maddenin 2. fıkrasında yine Kanundaki düzenlemeyle paralel biçimde, adli kolluk görevlilerinin kendilerine yapılan bir suça ilişkin ihbar ve şikayetleri; elkoydukları olayları, yakalanan kişiler ile uygulanan tedbirleri derhal Cumhuriyet başsavcılığına bildirmek durumunda oldukları ve Cumhuriyet savcısının emri doğrultusunda işin aydınlatılması için gerekli soruşturma işlemlerine başlayacakları öngörülmüştür. Her ne kadar, 21/12/2013 tarihinde yapılan değişiklikle Yönetmeliğin 6. maddesinin ikinci fıkrasına "ve en üst dereceli kolluk amirine bildirir" şeklinde hüküm eklenerek adli kolluk görevlilerinin bir suça ilişkin ihbar ve şikayetlerle elkoydukları olayları, yakalanan kişiler ile uygulanan tedbirleri Cumhuriyet başsavcılığı yanında ayrıca en üst dereceli kolluk amirine de bildirmeleri şartı getirilmiş ise de, yine bilindiği üzere Türkiye Barolar Birliğinin yönetmelik değişikliği ile ilgili yürütmeyi durdurma istemli açmış olduğu iptal davası üzerine inceleme yapan Danıştay Onuncu Dairesinin 27/12/2013 tarihinde verdiği 2013/8108 esas sayılı karar ile gerek ikinci fıkra hükmüne ek olarak getirilen "ve en üst dereceli kolluk amirine bildirir" ibaresinin ve gerekse aynı değişiklikle 6. madde hükmünde ihdas edilen 3 ve 4. fıkralarının yürütülmesinin durdurulmasına karar verilmesi karşısında ve soruşturmanın gizliliği prensibi de dikkate alındığında, 17 Aralık soruşturmalarının yürütüldüğü tarih itibariyle yürürlükteki CMK hükümleri ve Adli Kolluk Yönetmeliğinin 6/2 maddesi hükmü muvacehesinde adli kolluk sorumlusu ve yetkililerinin veya adli kolluk görevi ifade eden diğer birim amirlerinin, yürüttükleri soruşturmalar sırasında adli görevlerine ilişkin olarak Cumhuriyet savcısından başka birisinden emir ve talimat alacaklarına dair bir düzenleme bulunmadığı gibi, aksine yürürlükteki yasa ve yönetmelik hükümlerinde adli kolluk görevlilerine, adli görevi bulunmayan üstleri tarafından, yürütülen bir suç soruşturması ile ilgili emir ve talimat verilemeyeceğinin belirtildiği anlaşılmaktadır. Mamafih, burada zaten açıklığa kavuşturulması gereken husus; ilde en üst dereceli kolluk amiri konumundaki il emniyet müdürünün adli görevinin bulunmaması hasebiyle yürütülmekte olan bir suç soruşturması ile ilgili astı konumundaki adli kolluk yetkilisi ve sorumlularına emir ve talimat verip veremeyeceği meselesi değildir, ki zaten yürürlükteki düzenlemeler karşısında bu konuda bir ihtilaf ve çekişme bulunmamaktadır. Dolayısıyla, il emniyet müdürlerinin şube müdürlerine bir suç soruşturması ile ilgili emir ve talimat verip veremeyecekleri tartışması hukuken zaten yersizdir. Burada asıl izaha muhtaç olan husus; adli görev kapsamındaki suç soruşturması sırasında il emniyet müdüründen emir ve talimat almak meselesi değil, soruşturmayı yürüten adli biriminin başındaki şube müdürü sıfatıyla adli kolluk sorumlularının, adli görevlerinin haricindeki hizmetlerde maiyetinde görev yaptıkları ve emrinde oldukları üstleri konumundaki il emniyet müdürüne bilgi vermeleri gerekip gerekmediği sorunudur. Bu itibarla, adli görev ile alakalı emir / talimat alma meselesi ile bilgi verip vermeme mevzusunun birbirinden ayırt edilmesi gerekmektedir. Bilgi vermenin gerekli olup olmadığı konusunda da mer'i hukuk açısından hemen belirtmek gerekir ki, 17 Aralık operasyonundan sonra 21 Aralık 2013 tarihinde Adli Kolluk Yönetmeliğinin 6. maddesinin ikinci fıkrasında bir değişiklik yapılarak, üst paragrafta dile getirildiği üzere bilahare iptal başvurusu üzerine Danıştay ilgili dairesince yürütmesi durdurulan "ve en üst dereceli kolluk amirine bildirilir" ibaresinin ikinci fıkra hükmüne eklenilmesinden, 17 Aralık soruşturmalarının yürütüldüğü ve operasyonun yapıldığı tarih itibariyle bir başka deyişle yönetmelik ihtiyacı değişikliği lüzumunun hasıl olmasından evvelki tarihte, adli kolluk yetkilisi ve sorumlularının, yürütülen bir suç soruşturmasından, kendilerine yapılan bir suça ilişkin ihbar ve şikayetlerden; el koydukları olaylardan ve uygulanan tedbirlerden o ildeki en üst dereceli kolluk amiri konumundaki il emniyet müdürüne bilgi vermeleri ve onları bilgilendirmeleri gereği ve zaruretine işaret eden bir düzenleme bulunmadığı, nitekim yönetmelik değişikliğinin zaten bunu sağlama iradesi doğrultusunda yapıldığı ve bu husustaki hukuksal boşluğu ortadan kaldırmaya matuf olarak gerçekleştirildiği anlaşılmaktadır. Nitekim, Hakimler ve Savcılar Yüksek Kurulunun 18/10/2011 tarihli ve 7 numaralı genelgesinin sonuç bölümündeki 7 numaralı bendinde "Adli kolluğun, sıralı amirlerine ve mülki makamlara, meydana gelen bütün olayları en ince ayrıntısına kadar bilgi ve haber verme zorunluluğu bulunmadığından önleyici kolluk görevi ile güvenlik ve asayişin sağlanması bakımından genel ve bilgilendirme amacına yönelik düzenlenecek vukuat raporunun, soruşturmanın gizliliği ve masumiyet karinesinin ihlaline ve delillerin kaybına sebep olmamak koşuluyla verilmesi" konusunda gerekli dikkat ve özenin gösterilmesi gereğine işaret edildiği bölümde de adli kolluğun, sıralı amirlerine ve mülki makamlara, meydana gelen bütün olayları en ince ayrıntısına kadar bilgi ve haber verme zorunluluğu bulunmadığına değinildiği anlaşılmaktadır. Oysa ki, her ne kadar kanun, yönetmelik ve genelgedeki durum bir başka deyişle mer'i hukuk açısından hal böyle olmakla birlikte, 17 Aralık 2013 tarihine değin bu hususta emniyet teşkilatı pratiğinde İstanbul özelinde yerleşmiş olan uygulamanın ve emniyetin iç işleyişinin ne yönde olduğu ziyadesiyle daha önemlidir. Zira, 17 Aralık 2013 tarihine değin uygulamanın ne şekilde ve yönde tezahür ettiği, hukuk normlarının ve düzenleyici işlemlerinin sıkı sıkıya uygulanıp uygulanmadığı, bunlara sıkı sıkıya bağlı kalınıp kalınmadığı, 17 Aralık soruşturmaları özelinde rutinin ve olağanın dışına çıkılıp çıkılmadığı ortaya konulmadan sanıkların 17 Aralık soruşturmalarında rutinden farklı ve örgütsel bir saik ve motivasyonla hareket edip etmedikleri, soruşturmaları örgütsel bir gizlilik ve disiplin içerisinde yürütüp yürütmedikleri noktasında yapılacak açıklamalar ve ulaşılacak sonuçlar kesinlikle yetersiz olacaktır. Bu yüzden, hukuken bilgi vermek zorunda mıydı yoksa değil miydi tartışmasından ziyade, bilgi verme noktasında daha önce nasıl hareket ediyordu, bu soruşturmalar özelinde ne yaptı sorusuna yanıt aramak daha önemlidir, ki bu konuda tanık sıfatıyla ifadesine başvurulan, 17 Aralık soruşturmalarının yürütüldüğü ve operasyona dönüştürüldüğü tarihte İstanbul İl Emniyet Müdürlüğü görevini yürüten H. Çapkın'ın başka bir soruşturma kapsamındaki ifadeleri ve derece mahkemesinde huzurundaki tanık beyanları ile sanık Nazmi Ardıç'ın bir başka soruşturma kapsamında verdiği ifade ve savunmalarının hayli aydınlatıcı ve kanaat verici mahiyette olduğu değerlendirilmiştir. Tanık H. Çapkın'ın, öncelikle 15 Temmuz darbe girişimi sonrası kendisi hakkında silahlı terör örgütüne üyelik, yardım vs. suçlardan yürütülen soruşturma sırasında İstanbul Mali Şube Müdürlüğünde müdafi eşliğinde ve şüpheli sıfatıyla alınan 02/09/2016 tarihli ifadesinin konuya ilişkin kısmında, 2009 yılının Temmuz ayından 2013 yılının sonlarına değin görev yaptığı İstanbul İl Emniyet Müdürü sıfatıyla kendisinin adli kolluk sorumlusu olmadığını, dolayısıyla teknik dinleme ve teknik araçlarla izleme gibi işlemlere izin verme yetkisinin bulunmadığını, bu hususlardaki yetkinin savcı ve adli kolluk olan şube müdürleri arasındaki işlemler olduğunu, ancak teamüller gereği emniyet müdürlüklerinde operasyon planlaması aşamasında operasyon safahatına geçilmeden önce bir bilgi notunun makama iletileceğini, böylelikle operasyonda hedef sayısı, hangi suçlardan hangi maksatla operasyon yapıldığı ve hedeflerin önem derecesi konusunda bilgi arz edildiğini, ancak 17 Aralık soruşturmaları gibi kumpas soruşturmalarında Şube Müdürlerinin bilgi ve belge saklamaları halinde il emniyet müdürünün yürütülen bir soruşturmadan bilgi sahibi olmasının mümkün olmayacağını, nitekim daha önce 7 Şubat MİT krizi olayında dönemin Milli İstihbarat Teşkilatı Müsteşarı ... ile ilgili yürütülen soruşturmadan ve müsteşarın ifadeye çağrıldığından hiçbir şekilde bilgi sahibi olmadığını, savcının Müsteşarı ifadeye çağırdığını medyadan öğrendiğini, 7 Şubat MİT krizi olayından sonra İstanbul istihbarat ve terör şube müdürlerinin müdüriyet emrine alındıklarını, daha sonra da Ankara'ya tayin edildiklerini, Selam -Tevhid terör örgütü soruşturmasından da bunun 17 Aralık soruşturmaları akabinde medyaya sızmasından dolayı bilgi sahibi olduğunu, 17 Aralık operasyonundan öncesinde bilgi sahibi olmadığını, 17 Aralık operasyonunu İl Valisi H. A. Mutlu'nun cep telefonundan kendisini arayıp emniyet güçlerinin dönemin Çevre ve Şehircilik Bakanı ...'ın soy adı Sipahi olan bir danışmanının Üsküdar ilçesinde yer alan konutuna arama amaçlı gittiklerini söyleyerek konudan bilgi sahibi olup olmadığını sorması üzerine öğrendiğini, buna rağmen o esnada soruşturmaların içeriğini kesinlikle bilmediğini ve İl İstihbarat Şube Müdürü A. Arıbaş ile Üsküdar İlçe Emniyet Müdürü Mahir Yavaş'ı arayarak konunun iç yüzünü öğrenmeye çalıştığını, lakin bir bilgi edinemediğini, bu esnada Valinin tekrar kendisini arayarak bu kez İçişleri Bakanının oğlunun konutunun polis tarafından basıldığını söylemesi üzerine şaşkınlığının iyice arttığını ve konu hakkında bilgi edinmek için maiyetinde görev yapan operasyonel şube müdürlerini aradığını, telefonuna çıkan Organize Şube Müdürü Nazmi Ardıç'ın "konu ..." diye cevap vermesi üzerine "nasıl olur bana bilgi vermezsiniz, İçişleri Bakanının oğlunun evi basılıyor, benim haberim yok, bu nasıl iş" diye bağırarak tepki gösterdiğinde Nazmi Ardıç'ın "Yakub ile arz edeceğiz" efendim diye cevap verdiğini, bunun üzerine az sonra Beylerbeyi Polisevindeki konutuna gelen soruşturmaları yürüten Mali ve Organize Şube Müdürleri ... ve Nazmi Ardıç ile polis evinin bir odasına geçmek suretiyle bu iki isimden konunun iç yüzünü anlatmalarını isteyerek "bana nasıl haber vermeden böyle bir iş yaparsınız" diye her ikisine de kızıp tepki gösterdiğinde her iki şube müdürünün savcının böyle istediğini ve bu yönde talimat verdiğini, nitekim yasanın da bu şekilde olduğunu, kendilerinin adli kolluk sorumlusu olmaları dolayısıyla yapılan işlemlerden sorumlu olduklarını ve yaptıklarının tamamen yasal olduğunu, bilgi vermeleri halinde soruşturmaların deşifre olacağı bunun da sorumluluk doğuracağını söylediklerini, soruşturma dosyaları içerikleri ile alakalı her iki şube müdürünün kendisine arz ettiği bilgi notlarını incelediğinde ciddi yolsuzluk iddiaları bulunduğunu görmesi üzerine "madem böyle iddialar vardı, benim neden haberim olmadı" diyerek devamında bu iddiaların Türkiye'yi derinden sarsacağını, herkesin bunun altında kalacağını söyleyip "bu durum sizi yakacak" dediğinde her iki şube müdürünün de aynı tepkiyi vererek savcı talimatından söz edip "biz her şeyi göze aldık" şeklinde karşılık verdiklerini, bunun üzerine her iki şube müdürünü de yanından kovduğunu, 17 Aralık operasyonu sonrası 18/12/2013 günü her iki şube müdürünü de görevden alarak yerlerine yeni müdürler atadığını, 19/12/2013 tarihinde ise kendisinin tayinin çıktığını ve ... Valiliği görevine atandığını, 17 Aralık operasyonu sonrası 25 Aralık günü operasyona dönüştürülmek istenilen soruşturma dosyası içeriğinden de öncesinde bilgi sahibi olmadığını, gözaltı listesinin basında yayınlanması ile haberdar olduğunu, 17 Aralık sabahı yanına geldiklerinde her iki şube müdürünün de bu konudan söz etmediklerini, bu durumun da kendilerinin ne denli art niyetli olduklarını ve gizli hesapları bulunduğunun açık bir göstergesi olduğunu, daha öncesinde kamuoyunda Şike davası olarak bilinen olayda soruşturmanın başlangıcında bilgi sahibi olmadığını, ancak operasyon aşamasından önce sorumlu il emniyet müdür yardımcısı Mutlu Ekizoğlu tarafından kendisine bir bilgi notu getirilerek bilgi verildiğini ifade ettiği anlaşılmış, Tanık H. Çapkın'ın sanık sıfatıyla yargılandığı İstanbul 30. Ağır Ceza Mahkemesindeki davanın yargılaması sırasında yaptığı savunmasında kolluktaki ifadesini tekraren, 17 Aralık günü operasyonu yapılan soruşturmaların hükûmeti düşürmeye yönelik bir darbe girişimi olduğunun apaçık belli olduğunu, hazırlık aşaması birkaç ayı bulabilecek olan bu büyüklükteki soruşturma ve operasyonlardan ilgili şube müdürlerinin kendisine hiçbir surette bilgi vermediklerini ve soruşturmaları kendisinden sakladıklarını, bunu da mevzuatın arkasına saklanarak yaptıklarını, şube müdürlerinin bu şekilde hareket ederken adli soruşturmaların mevzuat gereği adli kolluk sorumlusu denilen emniyet şube müdürü ve ilgili savcının birlikte yürüttüğü bir süreç olduğu ve bu nedenle il emniyet müdürüne bilgi vermek mecburiyetinde olmadıkları gerekçesine dayandıklarını, bu sayede örgütsel şekilde hareket eden savcı, polis amir ve memur grubundan oluşan dar bir adliye -polis kadrosuyla en kripto şekilde Bakan ve bakan yakınlarının telefonları dinlenilerek, takipler yapılarak bir soruşturma yürütüldüğünün, bu sayede de yolsuzluk adı altında hükûmeti düşürme operasyonuna hazırlandıklarının anlaşıldığını, sanık şube müdürlerinin olayda mevzuatı kullanarak kendisine bilgi vermediklerini ifade ettiği görülmüştür. Tanık H. Çapkın ilk derece mahkemesinde 02/01/2019 tarihli 111. celsedeki yeminli tanıklık ifadesinin ilgili kısmında, önceki ifadelerine atıfla 17 Aralık sabahı öncesinde soruşturma ve operasyondan bilgi sahibi olmadığını, nitekim firari savcı C. Kara'nın da daha sonra Cumhuriyet gazetesine verdiği röportajda kendisini kast ederek il emniyet müdürünün soruşturmadan bilgisi yoktu diye beyanatta bulunduğunu, sanıkların daha önce polis teşkilatı tarihinde emsali görülmemiş şekilde yürüttükleri soruşturmada 13 ay süreyle Bakanları dinlediklerini, sanıkların bu soruşturmalar öncesinde yürüttükleri herhangi bir yolsuzluk veya çete soruşturmasında mutlak surette soruşturmanın başlangıcında veya bir yerinde adli yönden olmasa bile bir şekilde ana hatlarıyla bilgi arz ettikleri halde bu olayda o şekilde davranmadıklarını, zaten sanıklara gösterdiği tepkinin de bu nedenle olduğunu, Şike olayında da operasyon öncesinde o tarihte Organize Suçlarla Mücadele Şube Müdürlüğünden sorumlu il müdür muavini sıfatıyla Mutlu Ekizoğlu tarafından konuyla ilgili ana hatlarıyla kendisine bilgi verildiğini ifade ettiği anlaşılmıştır. Konuyla alakalı olarak, sanıklardan Nazmi Ardıç'ın İstanbul Cumhuriyet Başsavcılığınca soruşturması 2014/164254 sayısı üzerinden yürütülerek, İstanbul 23. Ağır Ceza Mahkemesi'nin 2016/62 esas sırasına kayden davası açılan ve kamuoyunda "Şikede kumpas davası" olarak bilinen ceza davasının soruşturma evresinde Cumhuriyet savcısı huzurunda vermiş olduğu 23/09/2016 tarihli savcılık ifadesinin de önem arz ettiği değerlendirilmiştir. Nazmi Ardıç'ın bahse konu ifadesinin 17. sayfasında, İstanbul Organize Suçlarla Mücadele Şube Müdürlüğünce 03/07/2011 tarihinde gerçekleştirilen eş zamanlı operasyon sonucu aleniyete intikal eden şike soruşturması sürecinde, soruşturma konusunun Olgun Peker merkezli gelişmelerden çıkıp, Türkiye Futbol Federasyonuna sirayet etmeye başladığı aşamada İl Emniyet Müdürü H. Çapkın'a soruşturmayla ilgili bilgi vermeye başladığını, nitekim Organize Suçlarla Mücadele Şube Müdürü olarak görev yaptığı yaklaşık 4 yıllık dönemde İl Emniyet Müdürü Çapkın'ın İstanbul Emniyetinin kendisi gibi operasyonel birimlerinin başında olan terörle mücadele ve istihbarat şube müdürleri ile bu şubelerden sorumlu il müdür yardımcılarıyla birlikte haftada en az 3-4 kez mesai saatleri içerisinde makamında toplantı yaptığını ve bu suretle İl Müdürü ile devamlı olarak bir araya geldiklerini, bu görüşmelerde emniyet müdürünü mütemadiyen brife ettiklerini ve bilgilendirdiklerini, hatta Şike soruşturmasında Fenerbahçe Spor Kulübü Başkanı A. Yıldırım'ın ismi geçmeye başlayınca İl Emniyet Müdürünün soruşturmayla yakından ilgilenmeye ve konuyu takip etmeye başladığını, soruşturma dosyası ile alakalı kendisinden günü birlik bilgi ve izahat istemeye başladığını, bunun üzerine kendisinin de günlük olarak şube müdür yardımcılarından aldığı bilgileri notlar halinde il müdürü Çapkın'a arz ettiğini, soruşturmayı operasyon sürecine değin adım adım tüm aşamasında izah ettiğini, Emniyet Müdürünün önemli bütün soruşturmalarda operasyon öncesinde bilgi istediğini, kendilerinin de bilgi verdiğini, bunun bir teamül haline geldiğini, nitekim il emniyet müdürünün önemli soruşturmalarla alakalı operasyon öncesinde bir bilgi notu dosyası hazırlattığını, bunun formatını da kendisinin belirlediğini ve önemli bu soruşturmalarla alakalı bilgi notunu operasyon öncesinde Başbakan'a bilgi olarak arz ettiğini ifade ettiği anlaşılmıştır. Görüldüğü üzere gerek dönemin İl Emniyet Müdürü ve gerekse maiyetinde görev yapmış olan bir Şube Müdürünün bizatihi kendi beyanlarından, 17 Aralık soruşturmaları öncesinde İstanbul'da gerçekleştirilen önemli sayılabilecek türden hemen hemen bütün kapsamlı yolsuzluk ve çete soruşturmalarında soruşturma ve operasyon süreçlerinden ilin en üst dereceli kolluk amiri olması hasebiyle İl Emniyet Müdürünün hukuken bir zorunluluk gerekmese de bilgilendirildiği, hatta kamuoyunda bir dönem çok ses getiren, Türkiye'de milyonlarca taraftarı olan spor kulüplerinin üst düzey yöneticileri, Futbol Federasyonu yetkilileri, menajerler, teknik direktörler ve bazı futbolcuların, ezcümle futbol camiasından önemli isimlerin gözaltına alınıp tutuklandıkları 03/07/2011 Şike operasyonu öncesinde soruşturma dosyası içerisinde var olan adli verilerin dahi detaylarıyla birlikte İl Emniyet Müdürüyle paylaşıldığı ve ona bilgi verildiği, dolayısıyla mer'iyetteki düzenlemelerin aksine İl Emniyet Müdürünün bilgilendirilmesinin emniyet iç işleyişinde yerleşik bir uygulama ve hatta bir teamül haline geldiği anlaşılmaktadır. Ne var ki, bunun bir teamül niteliği taşıdığı 17 Aralık öncesindeki diğer organize suç örgütü ve yolsuzluk soruşturmalarının yürütüldüğü tarihlerde de, 5271 Sayılı Ceza Muhakemesi Kanunu ve Adli Kolluk Yönetmeliği hükümlerinin yürürlükte olduğu ve bu soruşturmalar yönünden de en üst dereceli kolluk amirinin bilgilendirilmesinin hukuken zorunlu olmadığı izahtan varestedir. Ancak bu durumun, her nedense, şube müdürü olan sanıklar ... ve Nazmi Ardıç'ı önceki soruşturmaların deşifre olabileceği korku ve endişesiyle il emniyet müdürüne bilgi vermekten alıkoymadığı görülmektedir. Sanıkların 17 Aralık öncesindeki diğer önemli soruşturmalar yönünden il emniyet müdürü ile aralarında var olan bilgi akışının 17 Aralık soruşturmalarına gelince her nedense kesilmesinin müsebbibi olarak bu soruşturmaların savcılarını göstermeleri ve onların açık talimatına bağlamaları da inandırıcı ve kabul edilebilir değildir. Zira, Mali Şubenin yürüttüğü 2012/120653 Sayılı suç soruşturmasında yaklaşık 10 ay süreyle soruşturma savcısı olarak görev yapan ve ilk derece mahkemesinde tanık olarak ifadesi alınan Y. Kıstı'nın bu yönde bir beyanı olmamıştır. Bu soruşturmayı kendisinden devralarak operasyona dönüştüren FETÖ/PDY üyesi eski savcı C. Kara ise yurt dışında bilinmeyen bir yerde kaçaktır. Öte yandan Organize Şubenin yürüttüğü 2012/125043 Sayılı suç soruşturmasında yine yaklaşık 9-10 ay süreyle görev yapan eski Cumhuriyet savcısı Seyfettin Yiğit 15 Temmuz darbe girişimi sonrası ceza evinde intihar ederek hayatını kaybetmiştir. Bu soruşturmayı ismi geçenden devralarak izinli olduğu dönem dışında 2,5 ay süreyle soruşturma iş ve işlemlerini yürüten ve aşamalarda tanık olarak ifadesi alınan Cumhuriyet savcısı Bekir Gencer'in de bu yönde bir beyanı olmamıştır. Nihayet, operasyondan sadece 15 ... önce soruşturma dosyasını üstelenerek 17 Aralık günü operasyon yapan FETÖ/PDY üyesi eski savcı M. Yüzgeç de kaçaktır. Bu itibarla, Y. Kıstı ve Bekir Gencer dışındaki diğer eski savcıların bu husustaki beyanlarının alınması fiilen imkansızdır. Kaldı ki, bir an için ifadeleri alınsa ve bu yönde bir talimatları olduğunu ifade etseler bile, 17 Aralık öncesi önemli addedilebilecek soruşturmalarda il emniyet müdürünü bilgilendiren şube müdürlerinin, soruşturma savcılarının bu konudaki sıkı veya esnek tutum ve tavırlarına göre ikircikli ve farklı tutum ve davranış sergileyebileceklerini kabul etmek ve bunu haklı ya da mazur görmek mümkün değildir. Zira, gözden kaçırmamak icap eder ki madem, hukuk ve yasa, yürütülen bir suç soruşturmasından, adli kolluk yetkisi ve sorumluluğu bulunmayan il emniyet müdürünün bilgilendirilmesi noktasında, onun maiyetinde görev yapan şube müdürlerine herhangi bir yükümlülük yüklememekte ise, bunun, aralarında ayrım yapılmaksızın ve herhangi bir fark gözetilmeksizin, yürütülen görece tüm önemli soruşturmalarda mutat olduğu üzere rutin olarak uygulanması gerekmekte, bir başka deyişle bu konudaki davranış biçiminin bir tutarlılık göstermesi icap etmektedir. Bu itibarla, 17 Aralık soruşturmaları öncesinde yürütülen önemli suç soruşturmalarında savcıların izin vermesi nedeniyle teamülen il emniyet müdürü bilgilendirilirken, 17 Aralık soruşturmalarının içeriği itibariyle sızabileceği ve deşifre olacağı endişesiyle savcı talimatıyla rutinin dışına çıkılarak bilgi verilmediğinin söylenmesi ve bunun dayanağının da 5271 Sayılı Ceza Muhakemesi Kanunu, Adli Kolluk Yönetmeliği veya Hakimler Savcılar Yüksek Kurulunun 18/10/2011 tarihli 7 numaralı genelgesi gibi yasa -yönetmeliğe bağlanması, dönemin İl Müdürü H. Çapkın'ın deyimiyle art niyetli biçimde adeta hukuku kendi amaçları doğrultusunda bir aparat olarak kullanarak hedeflenen irade ve örgütsel amaç doğrultusunda sonuç elde etmeye çalışmak, suçlanınca da daha önce zaten sıkı sıkıya uygulanmadığı kendilerince de itiraf edilen hukuk kurallarını mazeret göstermektir. Kaldı ki, devletin kendisine İstanbul gibi önemli bir metropolün emniyet müdürlüğü görevi tevdi etmiş olduğu ve meslek hayatı süresince 1984 yılından itibaren 2013 yılı sonuna değin yaklaşık 30 yıl süreyle il emniyet müdürlüğü görevi yürütmüş bir kişinin soruşturmaları deşifre edeceği peşinen nasıl kabul edilmiştir? Suç tarihi itibariyle İstanbul Emniyetinde şube müdürlüğü görevini yürüten sanıkları, il emniyet müdüründen daha güvenilir ve muteber kılan nedir? İl emniyet müdürünün bilgilendirilmesi ve soruşturmaların onun tarafından sızdırılması halinde sorumluluk şube müdürlerinde mi olacaktır veya sızması halinde o ana kadar elde edilmiş soruşturma delilleri zayi mi olacaktır veyahut içerisinde bürokrat, siyasetçi, Bakan yakını, danışmanı, iş adamı, mimar, şehir plancısı gibi kişilerin isimlerinin geçtiği ve dolayısıyla istenildiğinde büyük ihtimalle kendilerine ulaşılabilecek durumunda olan onlarca kişinin sırf kamuoyunda ses getirmesi, sansasyonel etki yaratması için sabahın erken saatlerinde evlerinde yakalanarak gözaltına alınmaları şeklinde ve derdest edilerek emniyete götürülmeleri biçiminde gerçekleştirilen büyük çaplı operasyonun yapılması olmazsa olmaz ve elzem midir? Oysa ki gerçek olan şudur ki, soruşturmaları yürüten adli birimlerin başındaki adli kolluk sorumlusu olan eski şube müdürü sanıklar 17 Aralık soruşturmalarının yürütüldüğü tarihe değin, emniyet iç işleyişinde teamül haline geldiği üzere İl Emniyet Müdürüne bilgi verirken, hatta kimi soruşturmalardaki adli verileri dahi ayrıntısıyla paylaşırken, aynı Örgütsel yapı içerisinde eylem ve irade birliği dahilinde birlikte hareket ettikleri eski savcılar C. Kara, M. Yüzgeç ve Zekeriya Öz'ün, kendilerinin gözetim ve denetiminden sorumlu İl Başsavcısına bilgi vermemeleri gibi, onlar da maiyetinde görev yaptıkları İl Emniyet Müdürü H. Çapkın'a soruşturmalar ve operasyon öncesinde özellikle bilgi vermemişler, soruşturmaları ve operasyonu kendisinden gizlemişler, hatta ve hatta yanı başında istihbarattan sorumlu il emniyet müdür yardımcısı ve istihbarat şube müdürü olarak görev yapan kendi meslektaşlarını zimmet suçuna yönelik delil elde etme bahanesiyle dinledikleri ve teknik araçlarla izledikleri (İst. C. Başsavcılığının 2013/153711 Sayılı soruşturması) halde il emniyet müdürünü bundan dahi haberdar etmemişler, sonrasında da H. Çapkın'ın tanıklık ifadesinde belirttiği gibi emniyet teşkilatı tarihinde emsali daha önce görülmemiş biçimdekonuları itibariyle birbirinden farklı ve bağlantısı bulunmayan soruşturmaları Örgütsel talimatla tam bir gizlilik içerisinde yürüterek sonuçta aynı ... operasyonla neticelendirmişlerdir. Oysa ki, şube müdürü sıfatıyla adli kolluk sorumlusu olan sanıkların 5271 Sayılı CMK ve adli kolluk yönetmeliği uyarınca savcının emrinde olup, adli görevlerini savcının emriyle yerine getirecekleri su götürmez bir gerçeklik olmakla birlikte, idari görevleri yönünden bağlı oldukları ve kendilerinin sıralı amiri ve sicil amirleri konumunda olan; adli görevleri dışında kendileri üzerinde emir verme, gözetim ve denetim yetkisini haiz olan; hiyerarşik teşkilatlanma açısından kolluk birimlerinin en üst derecedeki amiri konumundaki İl Emniyet Müdüründen bilgi saklamaları, uzun sayılabilecek bir süreçte soruşturmaları bütünüyle gizli yürütmeleri ve böylesine önemli soruşturmaların varlığından dahi il emniyet müdürünü haberdar etmemeleri devlet teşkilatı geleneği, yerleşik teamüller, ast-üst ilişkileri ve resmi hiyerarşik davranış kalıpları içerisinde kabulü imkansız, tamamen örgütsel bir refleks ve davranış biçimidir. Paralel devlet yapılanması bünyesinde değil ve fakat resmi hiyerarşi içerisinde ve bu anlayış çerçevesinde hareket eden bir şube müdürünün sosyo -ekonomik ve siyasal boyutları ve dahi neticeleri olan böylesine önemli soruşturmalardan, Hakimler ve Savcılar Yüksek Kurulunun 18/10/2011 tarihli ve 7 numaralı genelgesinde dile getirildiği ölçüde, en ince ayrıntısına kadar değil ve fakat soruşturmanın gizliliği hükümlerine halel gelmeyecek ve soruşturma dosyasındaki tüm adli verilerin paylaşılması sonucunu doğurmayacak derecede, hiyerarşik olarak bağlı bulunduğu sıralı amiri konumundaki il emniyet müdürüne bilgi vermemesi ve paylaşımda bulunmamasının hayatın olağan akışı ve gündelik yaşamın olağan deneyimleri çerçevesinde imkansız olduğu değerlendirilmiştir. Haliyle, bu noktada yeri gelmişken, soruşturmadan il emniyet müdürünün haberi yok iken, kimlerin haberinin olduğuna!, kimlerin bilgilendirildiğine dikkat çekmek gerekmektedir. İddianamede de dile getirildiği ve dosya eklerinde delillerine yer verildiği üzere; bir dönem darbe planı olduğu iddia edilen "Balyoz Güvenlik Harekat Planı"na ilişkin, nereden ve ne şekilde temin ettiği kuşkulu binlerce sayfa belge, CD ve teyp kasetlerinden oluşan kumpas delillerini bavulla götürerek 30/01/2010 tarihinde İstanbul Cumhuriyet Başsavcılığına teslim eden kişi olarak "bavulcu gazeteci" namıyla bilinen ve halen FETÖ/PDY üyeliği isnadıyla birçok davada halen tutuklu olarak yargılanmakta olan M. Baransu isimli şahsın twitter sosyal paylaşım sitesinde 15/04/2013 tarihinde yapmış olduğu "İrandan para nasıl çıkar. Bir sanatçının eşi Rize'ye altınları gönderir. Kapalı çarşıya girer. Para Dubai İsveç'e dağılır. Sonra..." şeklindeki paylaşımı hayli çarpıcı nitelikte bulunmuştur. M. Baransu'nun, İstanbul Mali Suçlarla Mücadele Şubesinin yürüttüğü 2012/120653 Sayılı suç soruşturmasının konusu olan ve soruşturmanın merkezinde yer alan İran'ın Türkiye'ye ihraç ettiği doğalgaz ve petrol gelirlerinin altın ihracı sistemi yöntemiyle Türkiye'den çıkarılarak İran'ın finansal ödemelerinde kullanılması sisteminin işleyişi sırasında yapılan usulsüzlük ve rüşvet iddialarıyla ve soruşturma konularıyla ilgili bilgi sahibi olduğunu gösteren bu paylaşımından sonra, silahlı terör örgütüyle iltisaklı olduğu gerekçesiyle 15 Temmuz sonrası KHK ile kapatılmış olan ve özellikle 2007-2013 yılları arasındaki süreçte Örgüt tarafından gerçekleştirilen ve bugün için artık kumpas olduğu kabul edilen kamuoyunca malum hayati soruşturma ve dava süreçlerinde yaptığı algı niteliğindeki haber ve yayınlarla FETÖ/PDY silahlı terör örgütünün nihai amacına yardım ve hizmet eden ve dahi Örgütün bu süreçte en önemli medya ve psikolojik harekat -propaganda araçlarından birisi olma işlevini yürüten Taraf isimli günlük ulusal gazetede 23/04/2013 tarihinde yazmış olduğu "İktidarın ömrü uzun sürmez" başlıklı köşe yazısında, iktidardaki AK Partinin, "hırsızlık, yolsuzluk ve usulsüzlük yapanlar" ve bunların kamudaki ortaklarını kurtarmak için son bir yıldır gece yarısı bir dizi yasal düzenleme yaptığı şeklinde görüş ve yorumlarla başlayıp "hırsızlarla ortaklık yapan Ak Parti'nin kamu kurumundaki elemanları ve bakanlar bir kez daha yargıdan kaçırıldı" şeklindeki ifadelerle devam eden yolsuzluklarla ilgili yazısının devamında aynen "Geçenlerde görüştüğüm bir isim yapılanların ileride tek tek ortaya çıkacağını söyledi. 'Biraz sabretmek gerektiğini' belirtip, devlet arşivlerinde her şeyin kaydedilip, bir yerlere not edildiğini de vurguladı. Yazılmamak üzere anlattıklarını kendisine söz verdiğim için şimdilik sizlerle paylaşamıyorum. Ancak şunu söyleyebilirim. Yapılanlar yok edilmeyecek bir şekilde devlet arşivlerinde kaydediliyor. Sayıştay'dan bir yetkilinin şu cümlesiyle yazımı noktalayayım: 'Gerçekler bir ... ortaya çıktığında iktidarın ömrü öğlenden ikindiye kadar sürmez.' Bu söz sanırım çok şey anlatıyor" şeklindeki ifadelerle biten sözleri hayli önemlidir. Aynı şahsın 17/12/2013 Salı günü gerçekleştirilen 17 Aralık operasyonundan sadece iki ... önce, 15/12/2013 tarihinde yine twitter sosyal paylaşım sitesinde yapmış olduğu ve iki ... sonra yapılacak operasyondan bilgi sahibi olduğunu belli eden "Salı günü de sürprizlerim olacak inşallah" şeklindeki paylaşımı ise, ortada var olan bunca somut kanıt ve işarete rağmen, soruşturmadan bilgi sahibi olmadığı yönünde halen ortaya atılan tüm itirazları ve bu yönde akla gelebilecek şüpheleri artık tamamen ortadan kaldıracak mahiyettedir. Zira bilinmektedir ki, 2012/120653 Sayılı soruşturmanın konusu bellidir. Soruşturmanın merkezindeki ve iddiaların odağında yer alan kişi, eşinin kamuoyunca yakından tanıdığı ve twitter paylaşımında ifade edildiği gibi ses sanatçısı olduğu bilinen Rıza Sarraf'tır. Soruşturmada iddia edildiği üzere, İran'ın Türkiye'de Halkbank hesabında biriken nakit rezervlerinin altın ihracıyla Türkiye'den çıkarılması şeklinde işlediği belirtilen sistemin işleyişi sırasında, sahibi / ortağı olduğu Royal Denizcilik ve Endüstriyel Makine San. Tic. A.Ş. ve Safir Altın Ticaret İthalat ve İhracat Ltd. Şti. isimli şirketler üzerinden altın ihraç eden ve döviz, kuyumculuk ile sair faaliyetlerini ise bu sektörün merkezi durumundaki Beyazıt Kapalıçarşı'da yer alan gayri resmi ortağı (bir dönem resmi ortağı) olduğu belirtilen Durak Döviz ve Kıymetli Madenler Ticaret A.Ş. üzerinden idare eden kişi Rıza Sarraf'tır. M. Baransu isimli şahsın 15/04/2013 tarihli sosyal paylaşımında gösterip işaret ettiği hedef ve adres gayet açık ve nettir, sadece ve sadece isim belirtilmemiştir. Vakıa, sosyal medya paylaşımında yazıldığı gibi 2012/120653 Sayılı suç soruşturmasında İran'dan para çıktığına, altınların Rize'ye gönderildiğine, paranın İsveç'e dağıldığına dair bir kısmı alakasız iddialar yer almamakta olup, Türkiye'de üretilen herhangi bir altının ihraç edilmediği, altının İsviçre'den ithal edildiği, İran'a fiziken gönderilen altın bulunmadığı, altın ihracının sadece bir ödeme sistemi olduğu iddia edilmektedir. Ancak M. Baransu, söz konusu paylaşımında her zamanki bilindik örgütsel takiyye yöntemleriyle ters algı yaratmaya çalışmış, gizli şifreleri 23/04/2013 tarihli köşe yazısı içeriğinden rahatlıkla anlaşılacağı üzere "bu yapılanların bir daha yok edilmeyecek biçimde devlet arşivlerinde kaydedilip bir yere not edildiğini" söylemek suretiyle esasen soruşturma içeriğinden ve Rıza Sarraf'ın soruşturma konusu yapılan faaliyetlerinden bilgi sahibi olduğunu ayan beyan açık etmiş, öte yandan soruşturma sürecinde ve operasyon öncesinde siyasi iktidarın zaten bir hırsızlık ve yolsuzluk sarmalı içerisinde olduğu ve siyasi ömrünün uzun sürmeyeceği yönünde toplumsal bilinçaltında sürekli bir algı oluşturmaya ve böylelikle 17 Aralık operasyonuyla birlikte soruşturmaların toplumda genel bir kabul ile karşılanarak ulusal ve uluslararası kamuoyunda meşru ve mazur görülmesini sağlamaya dönük psikolojik harekat, propaganda ve zihinsel altyapı faaliyetlerini yürüttüğü açıkça anlaşılmıştır. Öte yandan, İstanbul 14. Ağır Ceza Mahkemesince görülen ve "Selam Tevhid kumpas davası" olarak bilinen davada, "FETÖ/PDY silahlı terör örgütü kurma veya yönetme, Türkiye Cumhuriyeti Hükûmetini ortadan kaldırmaya veya görevini yapmasını engellemeye teşebbüs etme, Devletin gizli kalması gereken bilgilerini siyasal veya askeri casusluk amacıyla temin etme" suçlarından kaçak olması hasebiyle hakkında yoklukta tutuklama kararı bulunan, silahlı terör örgütü FETÖ/PDY yöneticisi olduğu iddiasıyla hakkında daha pek çok soruşturma ve kovuşturma yürütülen ve halen Amerika Birleşik Devletleri ülkesinde FETÖ firarisi olduğu bilinen E. Uslu'nun da yine twitter sosyal paylaşım sitesinden yapmış olduğu 24/07/2013 tarihli paylaşımında "Çok ilginç bir skandalın peşindeyim. İşin içinde İçişleri Bakanı var, para var, danışman var, kumpas var. Parçaları birleştireyim yazarım" dedikten sonra bu kez 12/08/2013 tarihinde yaptığı "Bakan çocuklarının adı yolsuzluklara karışmışsa kim G. kim ağlar?" içeriğindeki paylaşımı, yine operasyondan kısa bir süre önce 11/12/2013 tarihli twitter paylaşımındaki "MİT M. Baransu'ya kardeşi üzerinden saldırdı iyi etti. Şu AK ÇOCUKLARI teker teker yazma zamanı...Varan 1 bir sonraki twitte..." şeklindeki ifadeleri, nihayet operasyondan sadece 7 ... sonra 24/12/2013 tarihinde yaptığı ve 12/08/2013 tarihli twitter mesajını hatırlatan ve ona atıf yapan "O twiti hatırlatma günü : Bakan çocuklarının adı yolsuzluğa karışmışsa kim G. kim ağlar..." paylaşımı çok daha dikkat çekicidir. Önceki bölümlerde de defaatle ifade edildiği üzere, 2012/120653 Sayılı suç soruşturmasında dönemin İçişleri Bakanı ...'in, şahsın araçlarına trafikte emniyet şeridini kullanma imtiyazı sağlama ve koruma polisi görevlendirme, yakınlarının yasaya aykırı olarak istisnai yoldan Türk vatandaşlığına geçirilmesini sağlama gibi usulsüz işlemler karşılığında Rıza Sarraf'tan rüşvet aldığı, Bakan danışmanlarından S. B. Kıranta ile Bakanın oğlu B. G.'in ... yöneticiliğindeki suç örgütü yapılanması içerisinde rüşvete aracılık eden kişiler arasında oldukları, öte yandan Ekonomi Bakanı ...'ın oğlu S. Kaan Çağlayan ile özel kalem müdürü Onur Kaya ve özel kalem personeli M. Behçet Kaynar'ın da Z. Çağlayan yöneticiliğindeki suç örgütü yapılanması içerisinde rüşvete aracılık eden kişiler arasında oldukları iddia edilmiştir. E. Uslu'nun sosyal paylaşım mesajlarında kullandığı "Bakan, Bakan çocukları, Ak Çocuklar, para, danışman, yolsuzluk" sözcükleriyle neyi kast ettiği çok açık ve nettir. Uslu, üstelik soy isim de belirterek, "Bakan çocuklarının adı yolsuzluğa karışmışsa kim G. kim ağlar?" demek suretiyle dönemin İçişleri Bakanı ...'in soy adını açıkça zikretmek suretiyle, esasen hiçbir yoruma, tevile, izaha mahal bırakmayacak biçimde soruşturma içeriğinden bilgi sahibi olduğunu belli etmiştir. Operasyondan bir hafta önceki attığı twitteki içeriği ve zamanlaması, operasyondan bir hafta sonraki paylaşımında 12/08/2013 tarihindeki "kim G. kim ağlar?" mesajına atıf yapması, güya gazeteci kimliğiyle yolsuzluk iddialarını araştırdığı sırada soruşturma konularına kendiliğinden muttali olduğu izleniminden ziyade doğrudan soruşturmanın içeriğiyle alakalı malumat sahibi olduğunu açık ve net olarak ortaya koymaktadır. FETÖ/PDY yöneticisi / üyesi E. Uslu'nun Taraf gazetesinde yayınlanan 19/12/2013 tarihli "operasyonu nereden biliyordum" başlıklı köşe yazısında, 17 Aralık operasyonlarından öncesinde haberdar olduğuna, cemaat yapılanması ve örgütsel bir dayanışma içerisinde soruşturmayı yürüten emniyet birimlerince kendisine bilgi sızdırıldığına dair eleştirilere verdiği yanıtlardaki "operasyondan ve soruşturmadan kesinlikle bilgi sahibi olmadığı, Bakan çocuklarının boğazına kadar yolsuzluğun içine battığını herkesin zaten bildiği, Bakan çocuklarının karıştığı yolsuzluk iddialarının ayyuka çıktığı, bu iddiaların bir çoğunun Tophane'de, F.'te, Çamlıca'da nargile kafelerinde dile getirilen türden iddialar olduğu, hatta ... tarafından bir yıl önce Meclis çatısı altında bile açıklandığı, operasyondan önceki twitter paylaşımlarının 17 Aralık soruşturmalarıyla yakından uzaktan ilgisi olmadığı, İçişleri Bakanı ...'in danışmanlarının adının karıştığı havaalanları ile ilgili bir yolsuzluk konusu ile alakalı olduğu" yönündeki yazı ve yorumlarının tamamen hedef saptırmaya ve üzerinde oluşan "soruşturma içeriğinden bilgi sahibi olduğu"na dair kuşkuları bir şekilde geçiştirmeye / savuşturmaya dönük, yine her zamanki bilindik örgütsel takiyye yöntemleriyle algı yaratmaya yönelik soyut beyanlar niteliğinde olduğu, nitekim havaalanları ile ilgili olduğunu söylediği yolsuzluk iddiasının içeriğinin ne olduğuna dair herhangi bir açıklama getiremediği, ne bahse konu köşe yazısında ne de başka bir platformda kimi ve neyi kast ettiğini izah etmediği ya da edemediği, Uslu'nun da bu eylemleriyle diğer yandan Baransu gibi aynı misyonu yerine getirerek siyasal iktidar ve bakanlarla ilgili yolsuzluk iddialarının adeta ayyuka çıktığı şeklinde toplumda bir bilinçaltı ve algı yaratmaya, bu sayede 17 Aralık operasyonunun zaten haklı gerekçelere dayandığına dair toplumda genel bir kabul ve kanaat oluşturmaya, bu yönde kamuoyu yaratmaya dönük psikolojik harekat ve algı yönetimi faaliyeti yürüttüğü açıkça anlaşılmaktadır. Netice itibariyle, soruşturmaları yürüten adli birimlerin başındaki adli kolluk sorumlusu olan eski şube müdürü sanıkların aynı Örgütsel yapı içerisinde eylem ve irade birliği dahilinde birlikte hareket ettikleri eski savcılar C. Kara, M. Yüzgeç ve Zekeriya Öz'ün, kendilerinin gözetim ve denetiminden sorumlu İl Başsavcısına bilgi vermemeleri gibi, maiyetinde görev yaptıkları sıralı amirleri İl Emniyet Müdürü H. Çapkın'a soruşturmalar ve operasyon öncesinde herhangi bir bilgi vermedikleri, bir dönem cemaat olarak tabir edilen örgütsel yapı içerisinde sözde gazeteci kimlikleri ile hareket ederek bu kimlikleri sayesinde yazdıkları yazılar, yaptıkları haberler, televizyon programları vasıtasıyla örgütün bilindik kumpas soruşturmalarında algı yönetimi faaliyetlerini yürüten E. Uslu ve M. Baransu'ya örgütsel işbirliği ve dayanışma içerisinde bilgi verildiği halde sıralı amir konumundaki İl Emniyet Müdüründen bilgi saklanıldığı, sanıkların böylelikle örgütsel bir motivasyon ve saikle tam bir gizlilik içerisinde yürüttükleri ve konuları itibariyle birbiriyle bağlantısı bulunmayan soruşturmaları aynı ... operasyonla neticelendirerek ulusal ve uluslararası kamuoyu nezdinde Hükûmet aleyhinde yolsuzluk algısı yaratmaya çalıştıkları değerlendirilmiştir. Bilgi saklama / gizleme başlığı altında, izah edilecek bir diğer konu ise Kaçakçılık ve Organize Suçlarla Mücadele (KOM) Daire Başkanlığına / Başkanına bilgi verilmemesi meselesidir. Sanıklardan ...'nın konuyla ilgili savunmalarında; 2012/120653 Sayılı suç soruşturmasının başlangıcında, planlı operasyon bilgi formu denilen O-1 formunu, 08/10/2012 tarihinde Emniyet Genel Müdürlüğü Kaçakçılık ve Organize Suçlarla Mücadele Daire Başkanlığına gönderdiklerini, bunun ötesinde adli kolluk birimi olarak soruşturma süresince kendilerince yapılan tüm adli dinlemelerin KOM Daire Başkanlığı üzerinden Telekomünikasyon İletişim Başkanlığına bildirildiğini, bu sebeple soruşturma kapsamında kimler hakkında iletişimin denetlenmesi tedbiri uygulandığından Daire Başkanlığının da bilgi sahibi ve haberdar olduğunu, İstanbul Mali Şube olarak soruşturmayı ve dolayısıyla hakkında telekomünikasyon yoluyla iletişimin denetlenmesi tedbiri uygulanan kişileri özellikle ve kasten gizleme gibi bir durumlarının söz konusu olmadığını, ancak gerek mevzuattan kaynaklı hukuki bir zorunluluk bulunmaması, gerek Daire Başkanlığı ile aralarında hiyerarşik anlamda bir ast -üst ilişkisi bulunmaması ve gerekse de Daire Başkanı sanık ... Yeşilkaya üzerinden gerek bu soruşturmanın ve gerekse benzer nitelikteki önemli bir takım soruşturmaların muhataplarına sızdırılmasına dair geçmişte yaşamış oldukları ve tecrübe ettikleri bazı olaylar nedeniyle Daire Başkanlığına operasyondan önce sözlü olarak bilgi vermediklerini ifade ettiği, öte yandan suç tarihi itibariyle TOKİ / Maslak konulu 2012/125043 numaralı soruşturmayı yürüten adli birim olan Organize Suçlarla Mücadele Şube Müdürlüğünün başındaki sanık Nazmi Ardıç'ın da bu konudaki benzer nitelikteki savunmasında, operasyon öncesinde Daire Başkanlığına yazılı / sözlü olarak bilgi vermediklerini, 2012/125043 numaralı soruşturmanın başlangıcı veya devamında O-1 planlı operasyon bilgi formunun gönderilmesinin sehven unutulduğunu, bunun ancak bir ihmal olarak nitelendirilebileceğini, projeli (teknik takipli) soruşturmayı özellikle gizleme amacıyla hareket ettiklerinin bir göstergesi olamayacağını, bu formun zaten birden fazla ili ilgilendiren ve kapsayan nitelikteki operasyonlarda koordinasyon görevi yürütecek olan Daire Başkanlığının bilgilendirilmesi mahiyetini taşıyan şeklen ve formalite icabı düzenlenen bir ... niteliğinde olduğunu, gönderilmemiş olmasının önemli bir eksiklik olarak telakki edilemeyeceğini, M. Yeşilkaya'nın daha önce operasyon öncesi aşamada birçok soruşturmayı deşifre etmeye ve teknik takip faaliyetlerini sızdırmaya dönük tavır ve davranışlar sergilemiş olması hasebiyle operasyon öncesi soruşturmanın deşifre olmaması için Daire Başkanlığına bilgi vermediklerini, operasyon sonrası düzenlenen "yakalamalara ait ön bilgi formu" niteliğindeki (S) formlarının ise yönetmelik gereği operasyondan sonraki altı (6) saatlik süre zarfında KOM evrak sistemi üzerinden Daire Başkanlığına gönderildiğini ifade ettiği anlaşılmıştır. Her şeyden evvel belirtmek gerekir ki, 25/05/2009 tarih ve B050APK0060003-010.03-14.11.1 Sayılı Bakan onayı ile yürürlüğe girdiği anlaşılan ve soruşturmaların başladığı tarihte yürürlükte bulunan "Emniyet Genel Müdürlüğü Kaçakçılık ve Organize Suçlarla Mücadele Daire Başkanlığı ... ve İl Teşkilatı, Kuruluş, Görev ve Çalışma Yönetmeliği"nin ilgili hükümleri uyarınca, Emniyet Genel Müdürlüğü ... teşkilat yapısı içerisinde yer alan KOM Daire Başkanlığı ile bu Daire Başkanlığının illerdeki taşra birimleri olduğu anlaşılan Mali Suçlarla Mücadele ve Organize Suçlarla Mücadele Şube Müdürlükleri arasında hiyerarşik anlamda bir altlık -üstlük ilişkisi bulunmadığı, lakin Daire Başkanlığının kanun ve yönetmelik gereği mücadelesiyle görevli olduğu suçlarla ilgili olarak; istihbari bilgi toplamak, değerlendirmek, suçun men ve takibi amacıyla gerekli tedbirleri almak, gerektiğinde ulusal veya uluslararası operasyonlara dönüştürmek, il birimlerince bu konularda gerçekleştirilen operasyonel çalışmalara destek vermek ve gerekli yönlendirmeyi yaparak koordinasyonu sağlamak yetkisini haiz olduğu, bir başka deyişle özellikle illerdeki taşra KOM birimlerince yürütülen ve gerektiğinde birden fazla ili ilgilendiren projeli çalışmalar olarak adlandırılan teknik ve fiziki takipli soruşturmalar ve operasyonel faaliyetler konusunda il taşra birimleri üzerinde koordinasyon yetkisine sahip olduğu anlaşılmaktadır. Nitekim, suç tarihinde yürürlükte bulunan 25/05/2009 tarihli Kaçakçılık ve Organize Suçlarla Mücadele Daire Başkanlığı ... ve İl Teşkilatı, Kuruluş, Görev ve Çalışma Yönetmeliğinin "operasyonlar" başlıklı 97. maddesinde, Daire Başkanlığının, görev alanına giren suçlarla ilgili operasyon planı yapacağı ve uygulamaya koyarak gerekli koordineyi sağlayacağı ifade edildikten sonra, bunun devamında, kaçakçılık ve organize suçlarla mücadele operasyonlarının bir plan dahilinde yapılacağı ve operasyonel çalışmaların her aşamasına ilişkin bilginin anında Başkanlığa ve gerektiğinde ilgili il birimine gönderileceğinin, planlı operasyonların Başkanlığın koordinesinde yürütüleceğinin, bu operasyonlara ilişkin yürütülecek çalışmaların; planlama, başlangıç ve her aşamasında Başkanlığa düzenli bilgi akışı sağlanacağının ifade edildiği görülmektedir. Aynı düzenlemelerin 2009 yönetmeliğinden önce yürürlükte bulunan Yönetmeliğin 46 ila 48. maddelerinde de yer aldığı, nitekim İçişleri Bakanlığı Emniyet Genel Müdürlüğünün 31/01/2006 tarihli ve 13 numaralı "formlar" konulu genelgesinde bahse konu Yönetmeliğin 46 ila 48. maddelerinde yer alan operasyonel çalışmalarda izlenecek yol ve yöntemlere ilişkin aynı mahiyetteki hükümlerine atıfla, bu hükümlerin işlerliğini sağlamak ve Daire Başkanlığının görev alanına giren suçlarla mücadeleyi etkinleştirmek amacıyla 25-29 Aralık 2005 tarihlerinde Ankara'da düzenlenen Stratejik Araştırmalar Kurulu 33. toplantısında kararlaştırılan beş (5) adet formdan sadece O-1 formunun usulüne uygun olarak Başkanlığa gönderileceğinin, diğer formların ise yalnızca il birimleri tarafından gerçekleştirilecek çalışmalarda yararlanılmak üzere yine il birimlerinde muhafaza altına alınacağının, öte yandan il birimleri tarafından gerçekleştirilecek operasyon çalışmalarında ve O-1 formunun gönderilmesinde söz konusu genelgede Ek-6 olarak belirtilen "planlı operasyonun işleyiş süreci"ne uyulacağının belirtildiği anlaşılmaktadır. 31/01/2006 tarihli genelgenin eklerinde yer alan planlı operasyon işleyiş süreci formunda ise, soruşturma kapsamında elde yeterli derecede operasyonun temelini oluşturacak materyal olması halinde, O-1 planlı operasyon bilgi formunun doldurularak Şube Müdürü imzasıyla kişiye özel ve "gizli" gizlilik derecesi ile mazrufen KOM Daire Başkanına gönderileceği ve bu tarihten itibaren operasyonun fiilen başlamış sayılacağının, nitekim bu tarihten itibaren Merkezde ilgili Şubesince buna dair bir dosya açılacağı ve sorumlu bir amir atanacağının, Daire Başkanlığınca operasyonla ilgili illerin tüm ihtiyaçlarına imkanlar ölçüsünde destek sunulacağının, planlı operasyonların Başkanlıkça koordine edileceğinin, operasyonla ilgili elde edilen adli verilerin Başkanlığa gönderilmeyeceği ve fakat operasyonun gidişatı hakkında belli periyotlarla Başkanlığın bilgilendirileceğinin, operasyonun konusu şayet başka illeri de ilgilendirdiği takdirde gerekli koordinasyon ve bilgi paylaşımının sağlanacağının, operasyonun yakalamaya dönüşeceği zaman (alarm durumunda) operasyona başlanacağının en az altı (6) saat önceden Başkanlığa sözlü olarak bildirileceği ve operasyondan sonraki altı (6) saat içerisinde de yakalamalara ait ön bilgi formu mahiyetindeki S formunun Başkanlığa gönderileceğinin düzenlendiği görülmektedir. Hatta, planlı operasyonlara ilişkin formların gönderilmesi ve Daire Başkanlığının bu tür operasyonların gidişatı hakkında belli periyotlarla bilgilendirilmesi noktasında fiilen yaşanan aksaklıklar ve tespit edilen eksikliklerle ilgili Emniyet Genel Müdürlüğünün 81 ilin emniyet müdürlüklerine, KOM Şube Müdürlüklerine ve İstanbul İl Emniyet Müdürlüğüne bağlı Mali, Narkotik ve Organize Suçlarla Mücadele Şube Müdürlüklerine zaman zaman yazılar gönderilerek, bahse konu formların gönderilmesi ve Daire Başkanlığı ile bilgi paylaşımı ve akışının sağlanması noktasında gerekli hassasiyetin gösterilmesinin istenildiği, nitekim Emniyet Genel Müdürlüğünce teşkilata gönderilen ve örnekleri dava dosyası içerisinde bulunan 13/04/2006, 07/02/2007, 28/02/2007, 06/07/2010, 12/08/2010 ve 01/07/2013 tarihli yazılarda mütemadiyen bu hususlara işaret edilerek, 31/01/2006 tarihli 13 Sayılı genelgede belirtilen hususlara titizlikle riayet edilmesinin istenildiği anlaşılmaktadır. Dava konusu somut olayda, bilindiği üzere İstanbul Mali Şubenin takip ettiği 2012/120653 Sayılı suç soruşturması ile Organize Suçlarla Mücadele Şube Müdürlüğünün takip ettiği 2012/125043 ve 2013/24880 Sayılı suç soruşturmaları 17 Aralık 2013 tarihinde birlikte operasyona dönüştürülmüştür. Bunlardan yukarıda da ifade edildiği üzere, 2012/120653 Sayılı "suç işlemek amacıyla örgüt kurmak ve örgüt faaliyetleri çerçevesinde kaçakçılık" konulu Rıza Sarraf soruşturması ile ilgili O-1 formunun 08/10/2012 tarihinde İstanbul Emniyet Müdürlüğü Mali Suçlarla Mücadele Şube Müdürlüğünce KOM Daire Başkanlığına bildirildiği, İstanbul Cumhuriyet Başsavcılığı tarafından yürütülen 2013/24880 Sayılı "Anıtlar Kurulu ve F. Belediyesi" konulu soruşturma ile ilgili O-1 formunun 06/03/2013 tarihinde İstanbul Emniyet Müdürlüğü Organize Suçlarla Mücadele Şube Müdürlüğünce KOM Daire Başkanlığına bildirildiği, 2012/125043 Sayılı TOKİ konulu soruşturma ile ilgili olarak Organize Suçlarla Mücadele Şube Müdürlüğünce gönderilmesi gereken O-1 bilgi formunun Daire Başkanlığına gönderilmediği, yönetmelik hükmü uyarınca operasyon yakalamaya dönüşeceği zaman (alarm durumunda) Daire Başkanlığına her üç soruşturmayla alakalı yapılması gereken sözlü bildirimin yapılmadığı, operasyonun yakalamaya dönüşmesinden sonraki altı (6) saat içerisinde gönderilmesi gereken S formlarının Organize Şube tarafından 17/12/2013 -21/12/2013 tarihleri arasındaki süreçte ... ... düzenlenerek Daire Başkanlığına gönderildiği, Mali Şube tarafından ise S formu düzenlenmediği anlaşılmaktadır. Üst paragraflarda da dile getirildiği üzere, 17 Aralık soruşturmaları, emniyetin operasyonel adli birimleri niteliğindeki Mali Şube ve Organize Şube Müdürlükleri tarafından 5271 Sayılı CMK'nın 135-140 maddeleri çerçevesinde iletişimin denetlenmesi ve teknik araçlarla izleme tedbirleri uygulanarak ve ağırlıklı olarak bu koruma tedbirleri merkezinde yürütülmüş olmaları hasebiyle 25/05/2009 tarihli yönetmelik hükmü doğrultusunda planlı operasyon veya projeli dosya olarak tabir edilen soruşturmalardır. Bu soruşturmalarda, iletişimin denetlenmesi ve teknik araçlarla izleme tedbirleri dahil tüm soruşturma iş ve işlemlerini yürüten ve takip eden adli birimler 25/05/2009 tarihli yönetmelik çerçevesinde kurulmuş ve faaliyet gösteren Emniyet Genel Müdürlüğü ... teşkilatlanmasında yer alan Kaçakçılık ve Organize Suçlarla Mücadele Daire Başkanlığına bağlı taşra teşkilatındaki il birimleridir. O halde, il KOM birimleri tarafından takip edilen bu tür planlı operasyonlar veya projeli işlerde (soruşturmalarda) suç tarihi itibariyle yürürlükteki 25/05/2009 tarihli yönetmelikte belirtilen yol ve yöntemlerin takip edilmesi gerektiği sonucuna varmak yanlış olmayacaktır. Bu yönüyle sonuç olarak, ilgili yönetmelik ve genelgeler doğrultusunda soruşturmaların planlama, başlangıç ve her aşamasında Kaçakçılık ve Organize Suçlarla Mücadele Daire Başkanlığına düzenli bir bilgi akışı sağlanması, her ne kadar operasyonla ilgili elde edilen adli veriler gönderilmeyecek olmakla birlikte soruşturmanın gidişatı hakkında belli periyotlarla Daire Başkanlığının bilgilendirilmesi, operasyonun yakalamaya dönüşeceği zaman yönetmelik tabiriyle "alarm durumu"nda operasyona başlanacağının Daire Başkanlığına en az altı saat öncesinden sözlü olarak bildirilmesi gerektiği halde 17 Aralık soruşturmaları yönünden bu yollara tevessül edilmeyerek KOM Daire Başkanının devre dışı bırakıldığı, soruşturmalarda elde edilen adli veriler dışında gidişatla ilgili belli periyotlarla bilgi verilmesi bir yana soruşturmalar ve 17 Aralık operasyonunun deşifre olabileceği ve sızabileceği gerekçesiyle Daire Başkanından gizlendiği; Sanıkların dönemin KOM Daire Başkanı M. Yeşilkaya'nın gerek Mali Şubenin takip ettiği soruşturma özelinde gerekse görev yaptığı süre içerisinde genel olarak soruşturmaları dışarı sızdırmaya dönük tutum ve davranışları nedeniyle güvenilir bulmadıkları için kendisine bilgi vermediklerini söylemelerinin esasen maddi gerçeği yansıtmadığı, zira 22/02/2011 tarihi itibariyle bu göreve getirildiği anlaşılan KOM Daire Başkanı M. Yeşilkaya'nın savunmalarında; 2011 yılında göreve getirildiği tarihten sadece birkaç ay sonra, bir başka deyişle bu konulardaki güvenilirliği sanıklarca henüz daha test edilip bilinmeden, 03/07/2011 tarihinde İstanbul Organize Suçlarla Mücadele Şube Müdürlüğünce gerçekleştirilen şike operasyonundan kendisine bilgi verilmediği halde, 15 Temmuz sonrası her ikisi de FETÖ/PDY üyeliğinden yargılanarak ceza almış olan dönemin Emniyet İstihbarat Daire Başkanı Ö. Altıparmak'ın (kamuoyunda böcek davası olarak bilinen davada Ankara 2. Ağır Ceza Mahkemesi'nin 19/04/2018 tarih ve 2015/343 esas, 2018/508 karar sayılı ilamı ile FETÖ/PDY silahlı terör örgütü üyeliğinden mahkum edildiği) konumu gereği soruşturma ve operasyonla ilgisi olmayan dönemin İstanbul İstihbarat Şube Müdürü E. Demirhan vasıtasıyla operasyon öncesinde haberdar edildiğini, Daire Başkanı olduğu bir teşkilatın taşradaki il birimi tarafından gerçekleştirilen böylesine önemli bir operasyon öncesinde İstanbul Organize Suçlar Şube Müdürü olan sanık Nazmi Ardıç tarafından kendisine herhangi bir bilgi verilmediğini, bir başka deyişle konuyla doğrudan ilgisi olmayan İstihbarat Daire Başkanının bile örgütsel dayanışma gereği haberi olurken, konuyla ilgisi olduğu halde kendisinin bilgilendirilmediğini söylemesi ayrıca 17 Aralık operasyonundan birkaç ... önce KOM Daire Başkanı olarak 12/12/2013 tarihinde İstanbul İl Emniyet Müdürlüğü Organize ve Mali Suçlarla Mücadele Şube Müdürleri sanıklar ... ve Nazmi Ardıç'ı görevlerinden aldırmak üzere İstanbul'a geldiğini, İstanbul Emniyet Müdürü H. Çapkın ile yaptığı görüşmede ismi geçen Şube Müdürlerinin kendi başlarına buyruk davrandıklarını, bu yüzden uyumlu çalışamadıklarını söyleyip görevlerinden alınmalarını ve yerlerine halen aktif görevde bulunan başka iki ismin atanmasını teklif ettiğini, ancak bu girişiminden bir sonuç alamadığını, Ankara'ya dönüşte Emniyet Genel Müdürü M. Kılıçlar ile aynı konuda görüşme yaparak ondan da b u konuda destek istediğini, ancak bu girişimden de olumlu bir sonuç alamadığını, sonradan öğrendiğine göre İstanbul'da İl Emniyet Müdürü H. Çapkın nezdinde yapmış olduğu görevden alma girişimini öğrenen Şube Müdürleri ... ve Nazmi Ardıç'ın kendilerinin görevden alınma ihtimalini soruşturma savcısı ile paylaştıklarını, savcının da bu durumda soruşturma ve operasyonun akamete uğrayacağını söylemesiyle birlikte alelacele operasyona karar verdiklerini ve 17 Aralık günü operasyon gerçekleştirdiklerini, 17 Aralık soruşturmalarından ve operasyondan öncesinde kesinlikle haberinin olmadığını, 17 Aralık sabahı ilk olarak Başbakanın Özel Kalem Müdürü H. Doğan'ın kendisini araması ve bilgi notu istemesi üzerine haberdar olduğunu, akabinde İçişleri Bakanı ...'in kendisini arayarak oğlu B. G.'in gözaltına alındığını belirttiğini, Mali Şubenin bilgi notunun 17 Aralık sabahı saat 09.30 -10.00 gibi gönderildiğini, gelen bilgi notunu arz etmek üzere Başbakanlık konutuna gittiğini, Mali Şubenin yürüttüğü soruşturmaya ait bilgi notunu arz etmek üzere konuta gitmesinden sonra EGM KOM Daire Başkanlığı Organize Suçlarla Mücadele Şube Müdürü S. Eren'in kendisini arayarak bir operasyon daha olduğunu haber verdiğini, İstanbul Organize Suçlar Şubesinin Çevre ve Şehircilik Bakanı ... ile ilgili imar soruşturması ve operasyonundan da bu şekilde haberdar olduğunu ifade etmiş olması dikkate alındığında, sanıkların aynı örgütsel yapı ve dayanışma içerisinde hareket etmediklerini bildikleri dönemin KOM Daire Başkanı M. Yeşilkaya'yı soruşturmalar ve operasyonla ilgili olarak gerek bu sebeple ve gerekse sanık Yeşilkaya'nın süreç içerisinde soruşturmayı öğrenmeye yönelik somut bir takım girişimleri nedeniyle ve soruşturmalara muttali olması halinde bulunduğu konum gereği mutlak surette İçişleri Bakanını bilgilendireceği, bu sayede de soruşturmaları deşifre etmek suretiyle örgütsel bir gizlilik ve disiplin içerisinde yürütülen süreci akamete uğratacağı gerekçesiyle kasten bilgilendirmedikleri, dolayısıyla soruşturmaların emniyette ve adliyede adeta kapalı devre sistemi içerisinde örgütsel bir disiplin ve gizlilik dahilinde yürütülerek operasyonla sonuçlandırıldığı, bu itibarla örgütsel saikle hareket edilerek Daire Başkanı / Başkanlığının bilgilendirilmesine dair konuyla ilgili suç tarihinde yürürlükte bulunan İçişleri Bakanlığı yönetmeliği ve genelgelere aykırı hareket edildiği anlaşılmaktadır. İncelenecek olan bir diğer husus ise; operasyonun yapılış tarzı ve şekline ilişkindir. Her şeyden evvel belirtmek gerekir ki, emniyet ve yargı pratiğinden de bilinegeldiği üzere 17 Aralık operasyonuna konu olan soruşturmalar gibi şüpheli sayısı ve ihtiva ettiği konular itibariyle karmaşık ve kapsamlı, iletişimin denetlenmesi ve teknik araçlarla izleme tedbirlerinin yoğun olarak uygulandığı soruşturmaların, bu soruşturmaları yürüten Cumhuriyet savcıları ve adli kolluk birimleri açısından ciddi bir zaman, emek, iş gücü ve mesaiyi gerektirdiği izahtan vareste bir husustur. Bu haliyle, bu tür soruşturmaların operasyona dönüştürülmesi emniyete personel yükü getirecek, öte yandan soruşturma savcısını da fazladan ek bir mesai harcama zorunda bırakacaktır. Binlerce sayfayı bulan iletişimin tespiti tutanaklarının, tape kayıtlarının, fiziki takip tutanaklarının, operasyonla birlikte aramalarda elde edilen delillerin, yakalama / gözaltı sonrası kollukta alınan ifadelerin okunması, incelenmesi, tahlili, hukuken değerlendirilmesinin soruşturma savcısı açısından yoğun bir mesaiyi gerektireceği gibi kolluk birimleri açısından da ciddi bir emek ve mesaiyi gerektireceği açıktır. Hatta savcılıkta ifade alan Cumhuriyet savcılarının, görev yaptığı soruşturma bürosundan sorumlu başsavcı vekili veya bizatihi başsavcının talimatı ve uygun görmesiyle yeri geldiğinde diğer Cumhuriyet savcılarıyla takviye edildiği, böylelikle gözaltı süresi dikkate alınarak soruşturmanın kolluk ve savcılık aşamasının elden geldiğince çabuk nihayetlendirilmek suretiyle şüphelilerin serbest bırakılması veya sorgularını icrası için hakim huzuruna çıkarılması cihetine gidildiği herkesçe malumdur. Nitekim, gerek adli kolluk birimi olan operasyonel nitelikteki emniyet şube müdürlüklerinin ve gerekse soruşturma makamı olan savcıların fiiliyatta zaten yoğun olan iş yükünü daha da ağırlaştıracak bu tür soruşturmaların operasyona dönüştürülmesi süreçlerini zaman açısından planlama aşamasında daha titiz hareket ederek, bu konudaki emek ve mesailerini hayli iktisatlı ve ekonomik harcama gayretine girdikleri, bir soruşturmanın operasyonu üzerinde motive olup yoğunlaşmışken, yüzlerce / binlerce sayfa evrak içeren başka bir kapsamlı soruşturmayı operasyona dönüştürmemek için belli bir süre erteledikleri, hatta kolluk birimleri ile istişare ederek zamanlamasını ayarladıkları bilinen gerçeklerdir. Somut olayda ise, konuları itibariyle birbiriyle bağlantısı bulunmayan üç ayrı soruşturma evrakı aynı ... operasyona dönüştürülmüştür. Bu durum, kuşkusuz ki yukarıda izah edilmeye çalışıldığı üzere normalde emniyet ve savcılık birimleri açısından mutlak surette ek bir emek ve mesai külfeti yaratacak, hatta gerektiğinde soruşturma konularının ve elde edilen delillerin hukuken yeterince tahlil edilememesi ve adli hata yapılması gibi riskleri de beraberinde getirebilecek, nedensiz yere ek personel ve araç takviyesini gerektirecek, lojistik bir takım ilave ihtiyaçları doğuracak, lüzumsuz ve kesinlikle tercih edilmeyecek bir uygulama biçimi olarak karşımıza çıkmaktadır. Bu durumu, bir başka deyişle, üç ayrı soruşturmanın aynı ... operasyona dönüştürülmesini, bir kısım sanıkların dile getirdiği gibi Organize Şubenin yürüttüğü ve takip ettiği 2013/24880 soruşturma sayılı Anıtlar Kurulu ve F. Belediyesi yolsuzluk dosyası ile Mali Şubenin yürüttüğü ve takip ettiği 2012/120653 Sayılı Rıza Sarraf / Halkbank konulu soruşturma dosyasının savcılarının aynı savcı (C. Kara) olması ile açıklamak, dolayısıyla bu konudaki belirleyici irade ve tercih yetkisinin sözü geçen soruşturmaları yürüten savcıya ait olduğunu söylemek, bahse konu soruşturmaların konuları ile şüphelilerinin birbiriyle ilgisiz ve bağlantısız kişiler olması da göz önüne alındığında, kesinlikle inandırıcı bir savunma değildir. 17 Aralık 2013 tarihinde 2013/24880 Sayılı soruşturma kapsamında dönemin F. Belediye Başkanı M. Demir'in de aralarında bulunduğu çoğu bürokrat tam (41) şüpheli konut ve iş yerlerinde yakalanarak gözaltına alınmış, ertesi ... yani 18 Aralık 2013 günü (4) şüphelinin daha yakalanmasıyla gözaltındaki kişi sayısı bu soruşturma özelinde (45) kişiye ulaşmıştır. Öte yandan, 2012/120653 Sayılı soruşturma kapsamında Bakan çocukları S. Kaan Çağlayan ve B. G. ile bakan danışmanları ve özel kalem müdürlerinin de aralarında bulunduğu (29) şüpheli konut ve iş yerlerinde yakalanarak gözaltına alınmış, böylelikle her iki soruşturma dosyasında iki günde gözaltına alınan şüpheli sayısı (74) kişiye ulaşmıştır. Yine diğer yandan, bu soruşturma şüphelilerine ait ifade tutanakları ve kolluk fezlekesinden oluşan 3419 sayfa belgenin, dahası yüzlerce ve binlerce sayfa tutan tapeler, fiziki takip tutanakları, aramalarda elde edilen bulgu ve kanıtlara ilişkin tutanaklardan oluşan soruşturma evrakının okunması, incelenmesi, tahlili, şüphelilerin hukuki durumunun değerlendirilmesi gerekmektedir. Bu tespitler ışığında, hayatın olağan akışı çerçevesinde, soruşturmaları uhdesinde tutan savcı C. Kara'nın sergilemesi icap eden normal hareket tarzı; bu soruşturmalara ilişkin mahallindeki delillere erişme ve bunlara elkoyma, soruşturma şüphelilerinin eş zamanlı olarak yakalanarak gözaltına alınması gibi sonuçları olan operasyonları kollukla eş güdüm halinde ayrı tarihlerde gerçekleştirmek iken, bunun aksine davranarak gerek kendisi gerekse adli kolluk için ziyadesiyle emek ve mesai gerektiren, hatta normal şartlarda bir Cumhuriyet savcısının domine ettiği bir soruşturma sürecinde bir insanın fiziki olarak kolay kolay altından kalkamayacağı yoğunlukta bir iş yükünün altına girmesi sonucunu doğuran davranış biçimini tercih etmesi olağan ve sıradan karşılanabilecek bir durum olmayıp, bu durum esasen, FETÖ/PDY silahlı terör örgütünün adliye ve emniyet ayağında kadrolaşarak örgütsel bir eylem ve işbirliği içerisinde hareket eden eski savcı ve adli kolluk görevlilerinin soruşturmaları örgütsel bir kasıt ve amaçla aynı ... operasyona dönüştürdüklerinin kanıtı olarak gözükmektedir. Kaldı ki, aynı durum Organize Şubenin yürüttüğü ve takip ettiği 2012/125043 soruşturma sayılı TOKİ ve Maslak imar yolsuzlukları konulu soruşturma evrakının savcısı M. Yüzgeç açısından ziyadesiyle geçerlidir. 17 Aralık operasyonundan sadece 15 ... önce soruşturma evrakını üstlenen bir Cumhuriyet savcısının, görev yaptığı Memur Suçları Soruşturma Bürosunda uhdesinde daha birçok kapsamlı soruşturma evrakı bulunduğu gerçeği göz önüne alındığında, bu denli kısa bir süre içerisinde bu nevi kapsamlı bir soruşturma evrakını inceleyerek dosyaya hakim olması, örgütün yapısı ile eylem ve faaliyetlerine vakıf olması hukuken ve fiilen hemen hemen imkansız veya çok güç olduğu halde, soruşturma savcısının, dönemin Çevre ve Şehircilik Bakanının oğlu A. Oğuz Bayraktar, Bakan danışmanı Sadık Soylu ve ... isimli şahıs yöneticiliğindeki çıkar amaçlı organize bir suç örgütünün İstanbul ilinde gerçekleştirdiği iddia edilen her biri sofistike ve karmaşık bir takım imar usulsüzlüğü eylemlerine işaret eden ve soruşturma sürecinde elde edilen kanıtlara hakim olmasını, suç örgütü yöneticisi ve üyesi oldukları iddia edilen siyasetçi, siyasetçi yakını, bürokrat, müteahhit, şehir plancısı, kültür ve tabiat varlıklarını koruma kurulu üyesi konumundaki şahısların iddia konusu eylemlerdeki konumlarını bilmesini gerektiren bir işleme (operasyona) kalkışması aynı şekilde bu durum da esasen, FETÖ/PDY silahlı terör örgütünün adliye ve emniyet ayağında kadrolaşarak örgütsel bir eylem ve işbirliği içerisinde hareket eden eski savcı ve adli kolluk görevlilerinin soruşturmaları örgütsel bir kasıt ve amaçla aynı ... operasyona dönüştürdüklerinin kanıtı ve göstergesi olarak karşımıza çıkmaktadır. Öte yandan, konuları itibariyle birbiriyle bağlantısı bulunmayan soruşturmaların aynı ... operasyona dönüştürülmesi, bu soruşturmaları takip eden ve yürüten emniyetteki adli birimler açısından da nedensiz yere ek personel ve araç takviyesini gerektirecek, lojistik bir takım ilave ihtiyaçları doğuracak mahiyettedir. Her şeyden evvel, C. Kara'nın uhdesinde bulunan F. Belediyesi ve Anıtlar Kurulu dosyasını takip eden Organize Suçlarla Mücadele Şube Müdürlüğü görevlisi ve yetkililerinin, aynı ... M. Yüzgeç'in uhdesinde bulunan Toki ve Maslak imar yolsuzluğu dosyası için operasyon yapmalarını gerektirir nesnel hiçbir adli gereklilik ve ihtiyaç bulunmamaktadır. Dosya içerisinde bulunan ekip talebi konulu resmi yazılar içeriğinden, Organize Suçlarla Mücadele Şube Müdürlüğünün operasyondan bir ... öncesinde Narkotik Suçlarla Mücadele Şube Müdürlüğüne yazdığı 16/12/2013 tarih ve 47909374.46755759582 Sayılı yazı ile bir ... sonra 17/12/2013 Salı günü yapılacak olan operasyona katılmak üzere her biri üç personelden oluşan 28 ayrı ekibin görevlendirilerek, 17/12/2013 tarihinde saat 05.00'de İl Emniyet Müdürlüğü yemekhane salonunda hazır bulundurulmalarını istediği, bunun üzerine Narkotik Şube tarafından aynı ... ve 47909374.59351-760660 Sayılı resmi yazı ile bu talebe olumlu yanıt verilerek operasyon için görevlendirilen (28) ekibin bilgilerinin yazı ekinde gönderildiği, aynı Şube tarafından devamında 18 Aralık 2013 tarihinde yapılacak mesken ve iş yeri araması, yakalama ve gözaltına alma faaliyetlerine katılmak üzere bu kez (10) ekibin daha görevlendirilmesinin istenildiği, Narkotik Şube tarafından 17/12/2013 tarihli bu talebe de olumlu yanıt verilerek görevlendirmelerin yapıldığı, nihayet Mali Suçlarla Mücadele Şube Müdürlüğünün 16/12/2013 tarih ve 47909374.59352-759615 Sayılı yazı ile bir ... sonra 17/12/2013 Salı günü yapılacak olan operasyona katılmak üzere her biri üç personelden oluşan 16 ayrı ekibin görevlendirilerek, 17/12/2013 tarihinde saat 05.00'de İl Emniyet Müdürlüğü yemekhane salonunda hazır bulundurulmalarını istediği, bunun üzerine Narkotik Şube tarafından aynı ... ve 47909374.59351-760689 Sayılı resmi yazı ile bu talebe olumlu yanıt verilerek operasyon için görevlendirilen (15) ekibin bilgilerinin yazı ekinde gönderildiği anlaşılmaktadır. Soruşturmalarla ile ilgisi olmayan başka bir adli birime yazılan personel ve ekip görevlendirilmesine dair şubeler arası bu karşılıklı yazışmalar içeriğinden, Mali Şube ve Organize Şubenin arama ve yakalama işlemlerine bir başka deyişle operasyonlara katılacak kendi personelleri haricinde sadece 17 Aralık Salı günü için Narkotik Şube Müdürlüğünden 129 personelin (her biri üç kişiden oluşacak şekilde 43 ayrı ekip) görevlendirildiği, bunun ötesinde örneğin S. A., B. G. gibi önem atfedilen bazı şüphelilerin ikamet ve iş yeri aramaları işlemlerine ayrıca İstanbul Emniyetinin terör ve siber suçlar gibi diğer birimlerinden de personel takviyesinin yapıldığı, bu durumun haliyle emniyette personel, araç, nezarethane gibi ilave bir takım lojistik ihtiyaçlar yarattığı anlaşılmaktadır. Oysa ki bu yönden bir gereklilik olmadığı ve adli / idari maslahata da uygun olmadığı halde soruşturmaların örgütsel bir amaç ve saikle aynı ... operasyona dönüştürüldüğü görülmektedir. Bu bağlamda dikkat çeken ve göze çarpan başkaca önemli husus; soruşturma birimlerinin, bir yandan 17 Aralık soruşturmalarının tam olarak operasyona evrilmeye yeterlilik ve elverişlilikte olmadığı iradesi ve niyetiyle hareket ettiğine işaret eden biçimde soruşturmalara ilişkin yeni dinleme kararları alındığı tarihlerde, diğer yandan görünürdeki bu iradeleriyle çelişen biçimde aniden ve alelacele her üç soruşturma dosyasına operasyon yaparak sadece ilk ... (92) şüpheliyi gözaltına almış olmalarıdır. Bu bağlamda, İstanbul Mali Şubenin yürüttüğü 2012/120653 Sayılı soruşturma yönünden ifade etmek gerekirse, soruşturmanın konusu ve safahatının anlatıldığı üst bölümde de belirtildiği üzere, 2012/120653 Sayılı soruşturmanın deşifre olduğu gerekçesiyle 26/10/2013 tarihi itibariyle dinleme faaliyetine son verilerek Cumhuriyet savcısı C. Kara tarafından çıkış talimatı verildiği ve 26/10/2013 tarihinden 10/12/2013 tarihine değin yaklaşık 45 ... süreyle herhangi bir adli dinleme yapılmadığı halde 10/12/2013 günü 28 farklı şüphelinin kullanıcısı olduğu 40 ayrı telefon hattıyla ilgili iletişimin tespiti, dinlenilmesi, kayda alınması ve sinyal bilgilerinin değerlendirilmesi amacıyla CMK'nın 135. maddesi uyarınca (1) ay süreyle iletişimin denetlenmesi karar talebinde bulunulduğu, vaki talep üzerine İstanbul 9. Sulh Ceza Mahkemesi'nin 10/12/2013 tarih ve 2013/664 değişik iş sayılı kararı ile talebin kabulü yönünde karar verildiği, bu itibarla operasyondan yaklaşık bir hafta öncesinde dinlemelere tekrar başlanıldığı, dolayısıyla bir yönüyle soruşturma evrakının henüz tekemmül etmediği düşüncesiyle telekomünikasyon yoluyla iletişimin denetlenmesi tedbiri uygulanmasına devam edildiği halde, Öte yandan İstanbul Organize Şubenin yürüttüğü 2013/24880 Sayılı soruşturması yönünden ifade etmek gerekirse, 2013/24880 Sayılı Anıtlar Kurulu / F. Belediyesi dosyasında İstanbul 16. Sulh Ceza Mahkemesi'nin 13/12/2013 ... ve 2013/597 değişik iş sayılı kararı ile şüphelilerden B. Selim'e ait ve İstanbul 18. Sulh Ceza Mahkemesi'nin 17/12/2013 tarih ve 2013/697 değişik iş sayılı kararı ile şüphelilerden F. Belediye Başkanı M. Demir'in kullanımında olan telefonlar için 3'er ay süre ile iletişimin tespiti, dinlenilmesi, kayda alınması ve sinyal bilgilerinin değerlendirilmesi yönünde karar alındığı, dolayısıyla bir yönüyle soruşturma evrakının henüz tekemmül etmediği düşüncesiyle telekomünikasyon yoluyla iletişimin denetlenmesi tedbiri uygulanmasına devam edildiği halde, İstanbul Organize Şubenin yürüttüğü 2013/24880 Sayılı soruşturması yönünden ifade etmek gerekirse, 2013/24880 Sayılı Anıtlar Kurulu / F. Belediyesi dosyasında İstanbul 16. Sulh Ceza Mahkemesi'nin 13/12/2013 ... ve 2013/597 değişik iş sayılı kararı ile şüphelilerden B. Selim'e ait ve İstanbul 18. Sulh Ceza Mahkemesi'nin 17/12/2013 tarih ve 2013/697 değişik iş sayılı kararı ile şüphelilerden F. Belediye Başkanı M. Demir'in kullanımında olan telefonlar için 3'er ay süre ile iletişimin tespiti, dinlenilmesi, kayda alınması ve sinyal bilgilerinin değerlendirilmesi yönünde karar alındığı, dolayısıyla bir yönüyle soruşturma evrakının henüz tekemmül etmediği düşüncesiyle telekomünikasyon yoluyla iletişimin denetlenmesi tedbiri uygulanmasına devam edildiği halde, İstanbul Organize Şubenin yürüttüğü 2012/125053 Sayılı TOKİ dosyasında ise, soruşturmayı 02/12/2013 tarihi itibariyle üstlenen eski Cumhuriyet savcısı M. Yüzgeç'in talepleriyle; aynı tarihte İstanbul 36. Sulh Ceza Mahkemesi'nin 2013/682 değişik iş sayılı kararı ile şüpheliler A. İbrahimağaoğlu ve Sadık Soylu hakkındaki iletişimin denetlenmesi tedbirinin kararda belirtilen iletişim numarası ile alakalı 10.kez bir ay süreyle uzatılmasına; aynı mahkemenin 02/12/2013 tarih ve 2013/685 değişik iş sayılı kararı ile şüpheli H. Gedikli isimli şahıs hakkındaki iletişimin denetlenmesi tedbirinin kararda belirtilen iletişim numarası ile alakalı 6.kez bir ay süreyle uzatılmasına; aynı mahkemenin 02/12/2013 tarih ve 2013/688 değişik iş sayılı kararı ile şüpheliler A. Ayyıldız, M. Erdal, Turgay Albayrak, Ergül Çınar hakkındaki iletişimin denetlenmesi tedbirinin kararda belirtilen iletişim numaraları ile alakalı 4.kez bir ay süreyle uzatılmasına; aynı mahkemenin 02/12/2013 tarih ve 2013/692 değişik iş sayılı kararı ile şüpheli Serhat Altıncı hakkında CMK'nın 135. maddesi uyarınca 22/02/2014 tarihine değin iletişimin denetlenmesi tedbirinin uygulanmasına; aynı mahkemenin 02/12/2013 tarih ve 2013/693 değişik iş sayılı kararı ile şüpheli Ertuğrul Karaaslan hakkında CMK'nın 135. maddesi uyarınca (3) ay süreyle iletişimin denetlenmesi tedbirinin uygulanmasına; aynı mahkemenin 02/12/2013 tarih ve 2013/694 değişik iş sayılı kararı ile şüpheli A. Karaaslan hakkında CMK'nın 135. maddesi uyarınca 17/02/2014 tarihine değin iletişimin denetlenmesi tedbirinin uygulanmasına; İstanbul 38. Sulh Ceza Mahkemesi'nin 03/12/2013 tarih ve 2013/682 değişik iş sayılı kararı ile şüpheliler Muharrem Usta ve Ö. Derbazlar hakkında kararda belirtilen iletişim numaralarıyla alakalı CMK'nın 135. maddesi uyarınca (3) ay süreyle iletişimin denetlenmesi tedbirinin uygulanmasına; İstanbul 5. Sulh Ceza Mahkemesi'nin 06/12/2013 tarih ve 2013/551 değişik iş sayılı kararı ile şüpheli O. Ağca hakkındaki iletişimin denetlenmesi tedbirinin kararda belirtilen numara üzerinden 10/12/2013 tarihinden itibaren (1) ay süreyle uzatılmasına; İstanbul 7. Sulh Ceza Mahkemesi'nin 09/12/2013 tarih ve 2013/728 değişik iş sayılı kararı ile şüpheliler Hanifi T., Burçin Erhan Kip, Namık Ural ve Gökhan Saral isimli şahıslar hakkında C. Savcısınca verilen iletişimin denetlenmesine dair kararın onanmasına ve 3 ay süreyle iletişimin denetlenmesine; İstanbul 14. Sulh Ceza Mahkemesi'nin 12/12/2013 tarih ve 2013/646 değişik iş sayılı kararı ile şüpheli Yavuz Çelik hakkındaki iletişimin denetlenmesi tedbirinin 12/12/2013 tarihinden itibaren 4.kez (1) ay süreyle uzatılmasına; aynı mahkemenin 12/12/2013 tarih ve 2013/648 değişik iş sayılı kararı ile şüpheliler Yavuz Çelik, Davut Koçlu ve Okay Dikmen hakkındaki iletişimin denetlenmesi tedbirinin 12/12/2013 tarihinden itibaren 9.kez (1) ay süreyle uzatılmasına; İstanbul 16. Sulh Ceza Mahkemesi'nin 13/12/2013 tarih ve 2013/593 değişik iş sayılı kararı ile şüpheli Ö. Derbazlar hakkında kararda belirtilen sabit hatta ilişkin CMK'nın 135. maddesi uyarınca 03/03/2014 tarihine değin iletişimin denetlenmesi tedbirinin uygulanmasına; nihayet İstanbul 18. Sulh Ceza Mahkemesi'nin 16/12/2013 tarih ve 2013/672-687-689691-693 değişik iş sayılı kararları ile şüpheliler M. A. Kahraman, A. Oğuz Bayraktar, M. Kurum, ... daha önce CMK 135 maddesi uyarınca verilmiş olan iletişimin denetlenmesi tedbirlerinin 18/12/2013 tarihinden itibaren 1 ay süreyle uzatılmasına karar verildiği, dolayısıyla bir yönüyle soruşturma evrakının henüz tekemmül etmediği düşüncesiyle ve soruşturmanın geldiği aşama itibariyle operasyon yapmaya müsait olmadığı cihetle delillendirmeye dönük telekomünikasyon yoluyla iletişimin denetlenmesi tedbiri uygulanmasına devam edildiği halde, Bizatihi, yaklaşık 30 yıl bulan uzunca bir süre il emniyet müdürlüğü tecrübesi olan ve bu itibarla geçmişe dönük uygulamaları gayet iyi bilen dönemin İstanbul İl Emniyet Müdürü H. Çapkın'ın tanık olarak anlatımlarında dile getirdiği ve bir kısım sanıkların da savunmalarında (örn; sanıklar ..., E. Okur gibi) belirttikleri üzere, konuları itibariyle birbiriyle bağlantılı olmayan (3) ayrı kapsamlı nitelikteki soruşturma dosyasının daha önce emsali görülmemiş bir şekilde aynı ... operasyona dönüştürülerek; Mali Şubenin yürüttüğü 2012/120653 Sayılı suç soruşturmasında 17 Aralık günü (29) şüpheli, Organize Şubenin yürüttüğü 2012/125043 Sayılı suç soruşturmasında aynı ... (22) şüpheli ve yine aynı Şubenin yürüttüğü 2013/24880 Sayılı suç soruşturmasında aynı ... (41) şüpheli olmak üzere her üç soruşturma kapsamında 17/12/2013 günü toplam (92) şüpheli hakkında yapılan eş zamanlı operasyon sonucu yakalama ve gözaltı tedbiri uygulanmak suretiyle ulusal ve uluslararası kamuoyu nezdinde ses getirecek biçimde sansasyon yaratılmasının ve bilahare soruşturma dosyalarının içeriğindeki verilerin yazılı ve görsel basın -yayın organlarına, sosyal medyaya, sair kitle iletişim araçlarına servis edilmesi sayesinde buralarda yer alması sağlanarak iş başındaki Hükûmet aleyhinde kamuoyu nezdinde rüşvet ve yolsuzluk algısı oluşturulmasının, böylelikle de Hükûmeti oluşturan siyasi partiye mensup dört Bakanı, yine siyasi iktidarı elinde tutan siyasi partiye mensup ve İstanbul'un tarihi yarımadasını sınırları içerisine alan en önemli ilçelerinden F. ilçesi Belediye Başkanını ve çevresindeki bürokratları, kamu otoritesine etki eden siyaset kurumu ve dolayısıyla yine siyasi iktidar ile ilişkilendirilebilecek nitelikteki kamu kurumları olan Çevre ve Şehircilik İl Müdürlüğü, Toplu Konut İdaresi Başkanlığı, Emlak Konut Gayrimenkul Yatırım Ortaklığı, Kültür ve Tabiat Varlıklarını Koruma Kurullarında görev yapan bürokratları ilgilendiren, toplum tarafından her zaman için hassasiyetle karşılanan ve iddiası dahi dile getirildiğinde siyasi risk ve sonuçlar yaratabilecek mahiyette olan rüşvet / yolsuzluk ithamı ve suçlamaları üzerinden Hükûmetin istifasının hedeflendiği, bu itibarla 17 Aralık operasyonunun yapılma biçiminin dahi başlı başına Hükûmeti devirmeye yönelik bir darbe girişimi ve sivil şahıslar üzerinden Bakanlara, oradan da müşteki Türkiye Cumhuriyeti Başbakanına ulaşarak Hükûmetin iş yapamaz hale gelmesini sağlama amacına yönelik, Örgütün emniyet / yargı ayağının işbirliğiyle devşirilmiş operasyonunun birinci dalgası olduğunu ortaya koyar nitelikte olduğu değerlendirilmiştir. Nitekim Bakırköy Cumhuriyet Başsavcılığınca eski Cumhuriyet savcıları ile ilgili hazırlanan son soruşturmanın açılması talepli iddianamenin 177 ve devamındaki sayfalarda "operasyon sonrası görsel yayınlar yanında bir kısım ulusal ve uluslararası yazılı haberler" başlığı altındaki bölümde de belirtildiği üzere, 17 Aralık 2013 tarihinden bir ... sonra ulusal ve uluslararası basında çıkan haber ve yayınlarda da birbiriyle bağlantısız nitelikteki soruşturmaların olağan dışı şekilde aynı ... operasyona dönüştürülmesinin sansasyonel yönüne ve etkilerine işaret edilerek, bu bağlamda Fransız Associated Press (AP) ajansı tarafından aynı ... abonelerine yönelik duyurulan haberlerde ve dolayısıyla dış basında kabine üyesi üç Bakanın çocukları, siyasetçi, meşhur bazı iş adamları ve bürokratlarının gözaltına alındığı operasyonun yerel seçimlere aylar kala Başbakan Erdoğan'a yönelik bir darbe olduğu yorumunun yapılması; ulusal gazetelerde kara para, yolsuzluk ve rüşvet operasyonu adı verilen, üç bakanın oğlunun gözaltına alındığı dev operasyonun Türkiye'yi derinden sarstığının, üç farklı soruşturmanın kamuoyunda ses getirmesi için aynı ... operasyona dönüştürülmesinin amacının 30 Mart 2014 tarihinde yapılacak olan mahalli idareler seçimleri ile Ağustos'taki ... seçimleri öncesi siyaseti dizayn etmek olduğunun ve bu nedenle operasyonun örgüt tarafından gerçekleştirilen seçime ayarlı derin bir operasyon olduğunun, öte yandan Cumhuriyet savcıları ve adli kolluk tarafından yürütülen soruşturma dosyaları arasında hukuki ve fiili bir bağlantı bulunmaması, yasal bir gereklilik de olmadığı halde aynı ... birden fazla şüphelinin gözaltına alınması, kamuoyunu yakından ilgilendiren bu mahiyetteki soruşturmaların hiçbir aşamasında Cumhuriyet Başsavcısına bilgi verilmemesi, işlemlerin UYAP sistemi dışında yapılmak suretiyle bilgi saklanması hususlarına nazaran soruşturmaların Hükûmete yönelik yapıldığı yönündeki genel kanıyı güçlendirdiğinin ifade edilmesi, açık kaynaklardan dosyaya yansıdığı kadarıyla gazetelerin ekonomi sayfalarında yer alan haberlerde İstanbul merkezli operasyondan hemen sonra Borsa İstanbul'da işlem göre n şirketlerin piyasa değerinin 60 milyar TL eridiğinin, ilk hafta 41 milyar TL'yi bulan borsadaki kayıpların 25/12/2013 günü soruşturmalarda isimleri geçen Bakanların istifası sonrası ortaya çıkan siyasi krizde 60 milyar TL'ye yükseldiğinin, öte yandan ... Bankasının hafta başında açıkladığı yüklü döviz satışlarıyla tarihi zirvesinden dönen Amerikan dolarının üç bakanın istifa etmesiyle artan siyasi riskler nedeniyle yeniden yükselişe geçerek o dönem için tarihinin en yüksek düzeyine ulaştığının belirtilmesi, ayrıca operasyondan sonra Cumhuriyet gazetesi genel yayın yönetmeni firari Can Dündar'a konuşan FETÖ/PDY üyesi eski savcı firari C. Kara'nın röportaj dizisinde, 17 Aralık soruşturmalarından Mali Şube soruşturmasının amacını anlatırken hedeflerinin özellikle Başbakan olduğunu ve 17 Aralık operasyonunun suçla mücadelede ve suçu delillendirmeye yönelik bir soruşturma faaliyetinden öte Hükûmeti devirmeye yönelik bir girişim olduğunu adeta ispat eder ve ortaya koyar biçimde, "1 Numara Erdoğan'dı, 1 Numaranın kim olduğunu iddianamede işleyecektim" ve "Erdoğan vardı inkar mı edeyim, bence perde arkasından işin içindeydi Erdoğan" başlığıyla yayımlanan röportajlar içeriklerinde sarf ettiği sözlerle eski Başbakan ve halen seçilmiş Cumhurbaşkanı olan ...'ın yolsuzluk, rüşvet, kara para aklama, nüfuzunu kullanarak çıkar sağlama amacıyla kurulmuş bir suç örgütünün yöneticisi ve lideri olduğu algısını oluşturmaya çalışması hususları hep birlikte ve bir arada değerlendirildiğinde; 17 Aralık operasyonunun yapılma biçiminin, operasyonun ertesinde yarattığı ve siyasi sonuçları da olan finansal ve ekonomik etkilerinin, uluslararası ve ulusal basındaki yansımalarının, operasyonun Hükûmeti devirmeye yönelik bir darbe girişimi niteliğinde olduğunu ve sivil şahıslar üzerinden Bakanlara, oradan da müşteki Türkiye Cumhuriyeti Başbakanına ulaşarak Hükûmetin iş yapamaz hale gelmesini sağlama amacına yönelik, Örgütün emniyet / yargı ayağının işbirliğiyle devşirilmiş operasyonunun birinci dalgası mahiyetinde olduğu somut olay, dosya içeriği ve mahkemenin kabulüyle belirlenmiştir. B-) 25 ARALIK SORUŞTURMALARINDAKİ HUKUKA AYKIRILIK, İHLALLER VE USULSÜZLÜKLER; Bu bölümde Kamuoyunda 25 Aralık operasyonı olarak bilinen, İstanbul Cumhuriyet Başsavcılığının 2012/656 soruşturma sayılı dosyası üzerinden yürütülerek 25 Aralık 2013 günü operasyona dönüştürülen soruşturma dosyasına ilişkin olarak; yukarı ki bölümlerde yapılan genel açıklamalar ve 17 Aralık soruşturmalarındaki benzerlik kapsamında, söz konusu dosyaya ilişkin güdülen amaç ve kanuna aykırı olarak yapılan usulsüz işlemler derece mahkemelerinin kabulüde göz önüne alınarak anlatılacaktır. Yukarıda detaylı olarak anlatılan 17 Aralık 2013 tarihinde operasyona dönüştürülen dosyalara dair, örgüt elemanları tarafından güdülen amaç ve bu amaça matuf olarak yapılan usulsüz işlemler ile mevzuata aykırılıklar yine bu bölümde anlatılacak olan 25 Aralık 2013 tarahinde operasyona dönüştürülen İstanbul Cumhuriyet Başsavcılığının 2012/656 soruşturma sayılı dosyası içinde geçerli olmakla birlikte, tekrardan kaçınmak bağlamında söz konusu usulsüzlükler anlatılırken yukarıki bölümlere atıfta bulunularak geçilecektir. 1-) Soruşturmanın Başlamasına ve yapılan dinlemelere dair usülsüzlükler; Yukarıda da bahsedildiği üzere söz konusu soruşturma kapsamında, İstanbul Valiliği Emniyet Müdürlüğü Muhabere Elektronik Şube Müdürlüğü'ne 2011 yılı içerisinde değişik tarihlerde elektronik ihbarlar yapıldığı, İhbarlarda; İstanbul İli Anadolu Yakasında bulunan bir kısım hafriyat firmalarının yapmış oldukları taşıma işlemleri esnasında tonaj uygulamasına uymadıklarının, bir kısım emniyet görevlilerinin rüşvet ilişkisi içinde olduklarının ve bir kısmının da siyasi baskılardan korktukları için tonaj uygulamasına uymayan firmalara göz yumduklarının, bu durumun ise tonaj kuralına uyan firmalar açısından haksız rekabet teşkil ettiğinin bildirildiği, Bunun üzerine İstanbul Cumhuriyet Başsavcılığı tarafından çıkar amaçlı suç örgütü kurmak ve yönetmek iddialarını soruşturmak amacıyla, Cumhuriyet Başsavcılığı tarafından 2011/2323 soruşturma sırasına kayıtlı bir örgütlü dosya takibi yapıldığı, soruşturmanın CMK 250. maddesine göre yetkili Cumhuriyet savcılığı tarafından jandarma eliyle hazırlandığı, soruşturma devam etmekte iken haklarında telefon dinleme ve teknik takip kararı bulunan bir kısım şüpheliler hakkında yapılmakta olan telefon dinlemeleri esnasında takip edilen örgüt faaliyetleri kapsamından daha farklı suç unsurlarına rastlanılması nedeniyle 06/03/2012 tarih ve 2012/81 Sayılı tefrik kararı ile dosyanın ayrılmasına karar verildiği ve tefrik olunun dosyanın CMK 250 ile yetkili Cumhuriyet Başsavcılığının 2012/656 sırasına kaydedilerek şüpheliler ... ve ... haklarında örgüt üyesi olmak suçundan soruşturmaya başlanıldığı, Cumhuriyet savcısı tarafından tefrik kararında “ihaleye fesat karıştırmak” suçu yazıldığı halde, Asliye cezalık bir suç olmasına rağmen dosyanın terör suçlarının soruşturmasın yapmakla özel görevli CMK 250. maddeye göre yetkili bölümde soruşturmaya devam edildiği, Oysaki soruşturma işlemleri tamamen yasal prosedüre uygun yapılması gereken bir yargılama işlemi olup Cumhuriyet savcısının takdirine bırakılmadığı, Hangi suçların CMK 250 ile özel yetkili mahkemelerce bakılacağına dair kanunda açık düzenleme olduğu, bu suçlarla mücadelenin özel soruşturmayı gerekli kılmasından hareketle kanun koyucunun bir takım usûl farklılıkları öngördüğü, gözaltı vs. gibi hürriyeti kısıtlayıcı işlemler bakımından şüpheliler aleyhine düzenleme yaptığı, söz konusu dosyanın soruşturma ve kovuşturma aşamasının tefrik kararına göre bahsi geçen özel yetkili savcı ve mahkemelerden farklı bir mahkemede görülmesi gerekirken, tabi olmadığı bir usulde yürütüldüğü anlaşılmıştır. Yukarıda 17 Aralık soruşturmaları anlatılırken “soruşturmanın başlatıldığı birimlere dair göze çarpan usulsüzlükler” başlığı altında yapılan açıklamalar burası içinde geçerliği olduğundan tekrar edilmeyecektir. Burada önemli olan bir hususta soruşturmanın nedenidir. Şöyle ki; Etiler'de bulunan polis okulu artık kullanılamaz hale gelmiştir. Nitekim Polis Akademisi Başkanlığına bağlı olarak kurulan İstanbul Etiler Polis Meslek Yüksek Okulunun bilahare ilerleyen süreç içerisinde Bakanlar Kurulu'nca 22/09/2014 tarihinde kapatılmasına karar verildiği anlaşılmaktadır. Okulun üzerinde bulunduğu yaklaşık 32 bin m2 yüzölçümündeki arazi ekonomik değeri yüksek bir konumdadır. İstanbul'un en değerli arazilerinden birisidir. Bulunduğu konum itibariyle karlılığı/rantı yüksek bir yatırım alanı olması hasebiyle bu arazinin İstanbul Büyükşehir Belediyesi ile yapılacak bir protokol doğrultusunda değerlendirilmesi düşünülmektedir. Projeye göre İçişleri Bakanlığı ile İBB arasında arazinin mülkiyetinin Belediyeye geçmesi hususunda bir protokol akdedilmesi söz konusudur. Bunun karşılığında İBB ise Çatalca ilçesinde polis lojmanı ve sosyal tesis inşa edecek, ayrıca protokol karşılığında devralmış olduğu arazinin imar planını tadil etmek / değiştirmek suretiyle konut ve ticaret alanı (AVM, rezidans, restaurant, otel, vs) olarak değerlendirecek, karşılığında gelir elde edecektir. İstanbul Büyükşehir Belediyesi bu arazinin inşaat işlemlerini hasılat paylaşımı yöntemiyle kendisine bağlı olan iştiraki niteliğindeki şirketlerden KİPTAŞ üzerinden veya Başbakanlık Toplu Konut İdaresi üzerinden yapıp yapmama noktasında kârlılık ve verimlilik araştırması yapmaktadır, ancak soruşturmanın başlatıldığı sırada henüz başlamış bir ihale süreci bulunmamaktadır. Hal böyle iken, İstanbul Cumhuriyet Başsavcılığında görev yapan Örgüt mensubu eski savcı Muammer Akkaş tarafından 2011/2323 sırasına kayden yürütülen başka bir soruşturma sırasında, bu soruşturma şüphelilerinden iş adamı ...'e yönelik gerçekleştirilen telefon, mail adresi ve fiziki takip tedbirleriyle tespit edilen konuşma ve görüşmeler içeriğinden; ... isimli şahıs tarafından kurulmuş olan Bosphorus 360 Danışmanlık Turizm İnşaat adlı şirketin muvazaalı (gizli) ortaklarının Yasin El-Kadı, Usame Kutup, Muaz Kadıoğlu, ... isimli kişiler olduğu ve bu gizli ortakların siyaset ve kamudaki nüfuzları sayesinde Bosphorus 360 Danışmanlık Turizm İnşaat adlı şirketin Etiler Polis Meslek Yüksekokulu arazisinin satışı ihalesine fesat karıştırarak büyük miktarda rant elde edeceklerinden bahisle, FETÖ/PDY terör örgütünün İstanbul Mali Şube Müdürlüğü yapılanmasında görev yapan adli kolluk görevlisi görünümlü mensupları, Muammer Akkaş tarafından 06/03/2012 tarihinde 2011/2323 Sayılı soruşturma evrakından tefrikle oluşturulan 2012/656 sor. sayılı evrak üzerinden siyasileri ve iş adamlarını kapsayan geniş bir kitleyi dinlemeye başladıkları anlaşılmıştır. Burada dikkat çeken husus daha ihale süreci başlamayan bir konu hakkında, ihaleye fesat karıştıracağı düşüncesi ile hareket edilmesidir. Bahsedildiği üzere soruşturma aşamalarında, şüpheliler ... ve ...'ün 2011/2323 Sayılı dosyada yapılan takip esnasında yapmış oldukları konuşmalardan yola çıkılarak diğer şüpheliler Usame Kutup, Muaz Kadı, Sezgin Akbaba, M. İ. Aycı ve Sefer Kocabaş haklarında da 06/03/2012 tarihinde CMK 250. Maddesi ile yetkili 12. Ağır Ceza Mahkemesinden telefonlarının dinlenmesine ve iletişimlerinin tespitine dair karar alındığı ve bu kararlar sonrasında hükemiti yönetmekle görevli Başbakan ve bakanlar da olmak üzere yasama dokunulmazlığına sahip birçok kişi hakkında dolaylı ve doğrudan dinlemeler yapıldığı, Bu bağlamda Anayasa'nın 100. maddesi uyarınca özel soruşturma usulüne tabi olan 61. Hükûmetin Başbakanı ..., Enerji ve Tabii Kaynaklar Bakanı ..., İçişleri Bakanı ..., Çevre ve Şehircilik Bakanı ..., Ulaştırma Bakanı ..., Milli Eğitim Bakanı ..., Orman ve Su İşleri Bakanı ..., Adalet Bakanı ..., İçişleri Bakanı ..., Çalışma ve Sosyal Güvenlik Bakanı ..., Avrupa Birliği Bakanı ..., Dışişleri Bakanı ..., Ekonomi Bakanı Z. Çağlayan, Gümrük ve Ticaret Bakanı ..., Kültür ve Turizm Bakanı ..., Sağlık Bakanı ..., Devlet Bakanı ve Başbakan Yardımcısı ..., iktidar partisine mensup milletvekilleri ..., ..., ..., ..., ..., ..., ... ve ...'ın muhtelif tarihlerde hedef şahıslarla yapmış oldukları görüşmelere ilişkin seslerin çözümünü yapıp metin haline getirmek (kayıt altına aldırmak) suretiyle tape haline getirmişler, Türkiye Cumhuriyeti Başbakanı ...'ın Nisan 2012 tarihinde Haliç Kongre Merkezinde yapmış olduğu ve Milli İstihbarat Teşkilatı Müsteşarı ...'ın da dahil olduğu bir görüşmeye ait güvenlik kamera görüntülerini temin edip bunu kamera izleme tespit tutanağı haline getirmişler, 14/10/2012 günü saat 13.30 sıralarında Üsküdar ilçesi Kısıklı Mahallesindeki konutunda Yasin El Kadı isimli şahısla buluştuğuna dair cell-harita görüntülerini tutanak altına aldırarak bu hususa soruşturma evrakında yer vermişler, benzer şekilde şüpheli sıfatıyla uzun süre dinledikleri ve fakat sonradan hakkında fezleke dahi düzenlemedikleri Turgay Ciner isimli iş adamının Başbakan Erdoğan ile Ankara'da resmi konutta yaptığı görüşmeyi baz takibi yapmak suretiyle cell haritasını çıkararak soruşturma dosyasına koymuşlar, Başbakanlık Yatırım Destek ve Tanıtım Ajansı eski çalışanı Abdülkerim Çay'a ait maillerden ele geçirildiği ileri sürülen Başbakan Erdoğan'ın da içinde yer aldığı 16 adet fotoğrafı soruşturma evrakı içerisine koymuşlar, Başbakan Erdoğan'a ulaşmak gayesiyle CMK'nın 135/1 maddesinin aradığı "suçun işlendiğine ilişkin kuvvetli şüphe sebeplerinin varlığı" hususu araştırılmadan, danışmanları S. Ü., M. Varank ve Ş. Kazancı hakkında iletişim tespiti talebinde bulunarak telefon görüşmelerini kayıt altına aldırmışlar, böylelikle Başbakan ve 61. Hükûmet üyelerinin belli bir organizasyon dahilinde rüşvet ve yolsuzluğa bulaştıkları, kamu ihalelerine fesat karıştırdıkları, El Kaide terör örgütüne yardım ettikleri yönünde ulusal ve uluslararası kamuoyu nezdinde aleyhte ve olumsuz algı oluşturulabilmek için sözde delil toplama / biriktirme sürecine giriştikleri tespit edilmiştir. Daha önce detaylı olarak anlatılan yasama dokunulmazlığı, meclis soruşturması gibi kavram ve kurumlar tekrara düşmemek için burada ayrıca anlatılmayacaktır. Dosyada polis gerçekte şüpheli yapmak istediği kişileri değil ona ulaşmak istediği kişileri dinlemeye dâhil etmek için rapor düzenlediği, örneğin Başbakan ... takip etmek için Turgay Ciner şüpheli gösterilerek onun üzerinden Ankara'da bulunan Başbakanlık konutunda yapılan Turgay Ciner ve Tayyip Erdoğan görüşmesinin baz istasyonu takibi yapılmak suretiyle CELL haritası çıkartıldığı, bu bağlamda yasama dokunulmazlığı olan kişiler hakkında dolaylı dinlemeler yaptığı, Sanıklardan M. KARA(362879) ile ... arasındaki 11.12.2013 tarihli SPARK görüşmelerininde de; 362879@malispark 332878@malispark/Spark 2.6.3 “P.M TC BULUŞMASINI SÖYLEDİN Mİ “ şeklinde yazışma bulunduğu, yazışmada PM TC buluşması olarak bahsettikleri konunun PM(Prime Minister-Başbakan) ile Turgay Ciner arasında Ankara'da bulunan Başbakanlık Resmi Konutu'ndaki görüşmenin kastedildiği, Fezleke incelendiğinde ise, Turgay Ciner'in şüpheli olarak gösterilmediği, hakkında herhangi bir gözaltı kararı olmadığı, buna rağmen dosyada şüpheli olarak yer aldığı ve uzun süre iletişimin tespit edildiği, Turgay Ciner'in aslında dosyadaki ihalelerle ilgisinin olmadığı, buna rağmen Turgay Ciner'i bir şekilde dinlemeye alarak hakkında ki özel bilgileri elde ettikleri, kendisinin iş ilişkilerini, kimlerle buluştuğunu ve özel yaşamını kayda aldıkları, söz konusu kayıtların 2012/656 Sayılı dosyada mevcut olduğu anlaşılmıştır. Ayrıca Turgay Cinerin sahibi olduğu medya da dershaneler hususunda haber yapılmaması için, örgüt mensubu mali şubede görev yapan polislerden bir tanesinin Turgay Ciner ile görüşmeye gittiği, daha sonra polisler kendi aralarında yazıştıkları spark programında Ciner'e gittiğini ve konuşacak halini bırakmadığı şeklinde yazışmalar olduğu, Ayrıca Turgay Ciner'de ifadesinde bu hususu tevilli olarak ikrar ederek yapılacak olan bir programla ilgili kendisinden ricada bulununulduğunu bildirdiği anlaşılmaktadır. Sebebi anlaşılamayan bir diğer usulsüz dinleme ise; O. Ağca isimli iş adamının dinlenmesi olmuştur. O. Ağca yorum inşaat isimli firmanın ve Gözgrup isimli zincir dükkanları sahibidir. Birçok üst düzey bürokrat ve yargı mensubunu tanımaktadır. Bu nedenle geçmiş dönem Yargıtay Başkanı ... ve Ombudsman N. Ömeroğlu'yla tanışmaktadırlar. O. Ağca aynı zamanda dönemin Anadolu Başsavcısı C. Avar, İstanbul Başsavcı Vekilleri Zekeriya Öz ve F. Seçen ile de görüşmektedir. O. Ağca 17 ve 25 Aralık dosyaları kapsamında da teknik takibe alınmış ve telefonları dinlenmiştir. Ancak bakıldığında görülecektir ki, O. Ağca uzun süre dinlenmiş olmasına rağmen hakkında herhangi bir gözaltı kararı ve malvarlığına ilişkin tedbir talebi ve kararı yoktur. Daha da ilginç olanı, şüpheliler arasında adı geçmediği ve kendisine ihaleye fesat karıştırmak suçuyla ilgili atfedilen bir cürüm olmadığı tespit edilmiştir. O. Ağca'nın normal şartlar altında niye dinlendiği anlaşılamamakta, ancak Anadolu Başsavcısının konuşma tapelerinin yapılması ve N. Ömeroğlu ile ...'in bulundukları bir davet yemeğinde yapılan konuşmaların ortam dinlemesiyle kayda alınması örgütün art niyetinin bir göstergesi olarak karşımıza çıkmaktadır. Dinlemelere takılan dikkat çekici bir husus ta; firari sanık ve eski Başsavcı vekili ... Öz şüpheli sıfatıyla iletişimi tespit edilen O. Ağca ile telefon görüşmesi yapmakta, yaptığı görüşmelerde Adidas Marka mont gördüğünü ve bunu almak istediğini bildirmekte, O. Ağca da faturanın şirketine kesilmesini belirtmekte, yine Zekeriya Öz O. Ağca'ya ait Gözgrup mağazalarından birisinden gözlük aldığı, O. Ağca'nın yine faturanın şirketine kesilmesini istediği tespit edilmiştir. 2012/656 Sayılı soruşturma evrakında içeriği hiçbir suç teşkile etmeyen birçok insanın konuşmasını tape yapan şüpheliler, eski bir yargı mensubunun başkasından çıkar elde ederek meseleğin onur ve şerefini ayaklar altına almasına görmeden, Zekeriya Öz hakkındaki dinlemiyi BaşsavcıX olarak kodlayarak çözümledikleri ve herhangi bir işlem yapmadıkları ve fezlekede bu husustan hiç bahsetmedikleri anlaşılmaktadır. Örgütün istedikleri kişileri dinleyerek dolaylı yollardan suç isnat etmeye çalıştığına ve dinlemelerde suç unsuru bulunmasına rağmen örgütün istemediği kişiler hakkındaki konuşmasını tape yaptırmadığına ilişkin dosyada beyanı bulunan Gizli tanık F. beyanında; “Gizli Tanık Fatih” tarafından dosya kapsamı ile ilgili olarak vermiş olduğu ifadesinde; “Başbakan ile S. ASLAN arasında gerçekleşen “M. Latif TOPBAŞ' ın Kadıköy de bir iflâs dosyası” hakkındaki bir görüşmesinin Başbakan'ın lehine olur diye kullandırılmadığını; dosya kapsamında dinleme kararları için istenilen Hâkim denk gelmeyince üç dört günlük boşluk bırakılarak dinlemeye karar alındığını ve hiç çıkış yapılmamış gibi devam edildiğini, normal şartlarda dinleme görevlilerinin dinlemeleri yaptıktan sonra yeni bir suç unsuruna rastlamaları durumunda her iki dinlemecinin birlikte imzaladıkları bir rapor düzenlediklerini, ancak bu dosyada bu şekilde çalışmadıklarını, amirlerin ‘şu telefon numaraları da dinlenecek, bunlara ilişkin bir rapor yazın' dediklerini, kendilerinin de sanki o telefon numaralarında suç unsuru olan bir konuşma varmış gibi bir rapor tuttuklarını, ilk zamanlar hiçbir ses kaydı olmamasına, hiçbir konuşma bulunmamasına rağmen rastgele kişiler hakkında rapor tuttuklarını, çünkü bunu amirlerinin istediklerini, tuttukları rapor üzerine Savcının da zaten olaydan haberdar olduğu için dinleme talebini imzaladığını, Hâkimin de hiçbir zorluk çıkarmadan kararı verdiğini, yani bu soruşturmada Emniyet bir kişiyi dinlemek istediği zaman suçu olsun olmasın, dinleme kararı alabildiklerini, Cumhuriyet Savcısı Muammer AKKAŞ' tan gece vakti bile dinleme talebi alabildiklerini, Hâkiminde hiçbir zorluk çıkarmadan her defasında kararı imzaladığını, Nöbetçi Hâkim istedikleri hâkim olmadığında 1 hafta öncesinden ve ya sonrasından karar alabildiklerini, hep aynı Hâkim' den karar alabilmek için saat 5' ten sonra karar alınabildiği halde sanki gündüz vakti alınmış gibi imzalattıklarının olduğunu” “TRT ihalesi ve Başkent Doğalgaz ihalesi ile ilgili olarak Latif TOPBAŞ ve İ. ŞAHİN arasında geçen görüşmelerin tape yaptırılmadığını, tape yapıldığı halde ... tarafından iptal ettirildiği; personele Yasama dokunulmazlığı bulunan Başbakan ile ilgili tüm görüşmelerin tape yapılması talimatının verildiğini; O. AĞCA' nın, Başsavcı Vekili ... ÖZ ve F. SEÇEN ile yapmış olduğu telefon görüşmelerinin çözümlerinin görevli memurlar tarafından yapıldığını, ancak amirleri tarafından tape yaptırılmadıklarını, O. AĞCA' dan Başsavcı Vekili ... ÖZ' ün Adidas Mont istediği ve faturasını O. AĞCA' nın ödediği ve ücretsiz gözlük verdiğinin tespit edildiği, O. AĞCA' nın F. SEÇEN ile bir iş takibi konusunda konuşmasının olduğunu ancak görüşmelerle ilgili amirleri tarafından tape yapılmamaları hususunda talimat verildiğini; dinlenilen kişilerin Başbakan ve Bakanlar olduğunu, bunun sıkıntı olabileceğini üstlerine söylendiğinde kendisine “KORKMA BÖYLE BİR DOSYADA ÇALIŞMAK HERKESE NASİP OLMAZ, BUDOSYA BUNLARI GÖTÜRÜR BİR SIKINTI YOK” dediği, tespit edilmiştir Yine A. Ağaoğlu hakkında da iletişimin tespiti işlemi yaptıkları ve fezlekede kendisinden şüpheli olarak bahsettikleri halde, sebebi anlaşılamaz şekilde gözaltı listesinde isminin bulunmayışı ve malvarlığına tedbir konulacak işadamları arasında olmaması; aslında hakkında tedbir uygulananlardan daha vahim olan rüşvet suçlamasıyla suçlanmasına rağmen bu şekilde bir tasarrufta bulunulması, soruşturmayı hazırlayan görevlilerin kanuni sebeplerle değil de, kendilerini yönlendiren örgüt imamlarının talimatıyla hareket etmelerinin göstergesidir. 2-) 2012/656 soruşturma sayılı dosyada yapılan sair usulsüzlükler; Dosya tekemmül etmemesine rağmen soruşturmaya başlanması; Eski Savcı Muammer Akkaş 15.12.2013 tarihinde 14 şüphelinin telefonunu bir ay süre ile daha dinlemek için girişimlerde bulunduğu ancak aynı ... polise talimat verip soruşturmayı sonlandırmalarını istediği bunun üzerine kolluk görevlileri tarafından, bütün dosya münderecatını çuvallara doldurup eski savcı Muammer Akkaş'a teslim edildiği tesbit edilmiştir. Bilindiği üzere soruşturmayı sonlandırmak için artık toplanacak delilin kalmamasının gerektiği, kolluk tarafından tüm araştırmalar yapılarak deliller toplandıktan sora soruşturmanın sonlanıp fezlekeye bağlanabileceği, Yine aynı savcı 17.12.2013 tarihinde emniyete yazı yazarak bütün dinleme işlemlerinin sonlandırılması talimatını verdiği, yeni dinleme kararları alınmışken, dinleme için bir aylık süre varken, usulsüzlüğü iddia edelin ihaleler henüz yapılmamışken durduk yerde neden soruşturmanın sonlandırılmak istediğinin bir soru işareti olarak kaldığı anlaşılmaktadır. Burada dikkate çeken bir hususun da dosya içeriğine göre Emniyet Müdür yardımcısı Hamza Tosun'un 17.12.2013 tarihinde Örgüt Lideri Fetullah Gülen'in yardımcısı Sinan D. ile telefon görüşmesi yapmasıdır. Sinan D. uzun süreden beri Amerika'da yaşayan ve örgüt lideri Fetullah Gülen'in yardımcısıdır ve Rumi Forum üyesidir. Hamza Tosun 17 Aralık'ta bu görüşmeyi yaptıktan sonra dinleme işlemlerine son verilmiş olması akıllara katılar ötesinden bir talimat alınıp alınmadığını getirmektedir. Ayrıca sanıkların spark isimli programdaki konuşmalarıda söz konusu şüpheleri destekler mahiyettedir. Bu bağlamda; İstanbul 1 No'lu hâkimlik (TMK 10. maddesiyle görevli ) tarafından verilen 29.01.2014 tarih ve değişik iş no:2014/109 kararı ile inceleme yapılan 8_hp_trf2450zxh_seagate_s2a9vg3l_500gb\tespit edilen dosyalar \spark (sube icianlıkyazışmakayıtları) 332878@malispark\transcripts\ 362879@malispark. xml isimli dosyaların içerisinde bulunan ve 332878 (... ve 362879 (...) sicil sayılı kolluk görevlileri arasında 09.12.2013 gerçekleştiği değerlendirilen, aşağıda belirtilen anlık ileti (spark) konuşmalarından özetle: ...: “ŞEF AMİR” ...: “NASIL YANİ” ...: “ABİ NE ZAMAN GELECEK DEDİ TÜRKİYEYE KESİN BENDE TAHMİNİ 6-7 ... DEDİM HADİ HAYIRLISI” ...: “NEDEN SORDU ACEP” ...: “BİLMEM???” ...: “6-7 ... SONRA MI” ...: “OPRSN”, “EVET” ...: “İNŞ”, “SELAM VE DUA İLE” Yine log kayıtlarından sanıklardan ...' ın kullandığı tespit edilen HP TRF2450ZSP Seagate S2A9SX2F seri numaralı bilgisayara ait harddisk üzerinde yapılan inceleme sonucunda düzenlenen raporda; ...' ın SPARK isimli mesajlaşma programı üzerinden İ. A.' a “SALI OPERASYON OLABİLİR”, “TEYAKKUZDAYIZ” şeklinde yazdığının görüldüğü, Ayrıca 332878 (...) ve 362879 (...) sicil sayılı kolluk görevlileri arasında 15.12.2013 gerçekleştiği değerlendirilen, aşağıda belirtilen anlık ileti (spark) konuşmalarından özetle: ...: “ÇIKIŞ YAZISI ALIYORUZ” ...: “NASIL YANİ” ...: “ANLADIĞIN GİBİ, YANİ” ...: “KOMPLEMİ” ...: “DEDİĞİN GİBİ” ...: “ÇIKIŞ YAZISI ALIYORUZ” ...: “NASIL YANİ” …………………………………………………. ...: “TEDBİR AMAÇLI YAZDIRIYORLAR Mİ, NE OLUR NE OLMAZ DİYE” ...: “SANMIYORUM SABRİ, YARIN SAVCIYA GİDECEK, ” ...: “SİZDE KALSİN,TAMAM” ...: “TAMAM” ...: “ELİMİZDE OLACAK TARİHSİZ” ...: “ÖYLEMİ,” ...: “BİRŞEY OLDUĞUNDA, HEMEN ÇİM” ...: “SABRİYE YARIN GİDECEKSİN DEDİ SAVCIYA, HEEEE” ...: “ÇIKMAK İÇİN” ...: “SABRİYE YARIN GİDECEKSİN DEDİ SAVCIYA, HEEEE” yazışmaların bulunduğu, Yazışmalardan ve HTS kayıtlarından henüz dosyada takıp edilen şüphelilerin iletişiminin tespitine yönelik yeni kararlar alınmış iken ve takip devam ederken alınan bir talimat üzerine dinlemeleri sonlandıracakları ve her ihtimale karşı tarihsiz bir fezleke düzenleyerek savcıya sunacakları, yurt dışından gelecek olan abi diye tabir edelin birinden bahsettikleri anlaşılmaktadır. Yasama dokunulmazlığı olan kişiler hakkında dolaylı yollardan, usulsüz ve asılsız tespitler yapılarak fezlekeye derç edilmesi; Mali Suçlarla Mücadele Şube Müdürlüğü görevlilerince hazırlanarak Cumhuriyet Başsavcılığına gönderilen 2012/656 numaralı soruşturmaya ait fezleke incelendiğinde; Fezlekenin 10. sayfasında, “Soruşturma süresince Yasin EL KADI' nın yurda giriş yasağının olması ve BM El-Kaide irtibatlı şahıslar listesinde yer alması münasebetiyle şahsın İstanbul İlinde bulunduğu süre içerisinde ve Başbakan R.Tayyip ERDOĞAN, M.Latif TOPBAŞ isimli şahıslarla görüşmeler yaptığı sıralarda şahsa Başbakanlık Korum Görevlilerinin üstlerinden aldıkları emirlere istinaden refakat ettikleri görülmüştür.”… “Birinci Grup Faaliyetleri başta olmak üzere tüm gurupların hemen bütün faaliyetlerinden Başbakanlık yetkililerinin haberdar olduğu…” ve “Etiler Polis Okulu Arazisi konusu örneğinde olduğu kimin ne kadar kar elde edeceğine (oran-miktar) üst düzey birinin kendisini karar verdiği…” ifadelerinin olduğu, Yasama dokunulmazlığı bulunan Bakan ... ile ilgili olarak “...' ın liderliğini 4.Grubu ihaleye fesat karıştırmak ve rüşvet faaliyetlerinin de daha üst düzey bir yerin talimatları ile şekillendiği tespit edilmiştir.” ….ifadesinin geçtiği, tespit edilmiştir. Yasama dokunulmazlığı bulunan kişiler ile ilgili olarak suç tasnifi yapıldığı ve örgüt liderliği ifadesinin yer aldığı görülmüştür. Fezlekenin 10 ve 11. sayfalarında yer alan “Orhan ... ve ...' nun liderliğini yaptığı 5.Grubun da yukarıda bahsedilen (4.Grup) rüşvet eylemi ile oluşturulacak Zirve Holding bünyesindeki medya grubu ile ilgili faaliyetleri de üst makamların bilgisi ile takip ettiği tespit edilmiştir.”… “Örgütün tüm faaliyetlerinin daha üst bir makama ulaştığı ve onun haberi olmadan hemen hiçbir menfaat/kazanım elde edilemediği görülmüştür” ifadelerinin yer aldığı, Fezlekenin 12.sayfasında Yasama dokunulmazlığı olan ... ile ilgili olarak “4.Grup ... liderliğindeki grup olup bu grubun Ö. SERTBAŞ, M. CENGİZ, C. KOLOĞLU, İ. ÇEÇEN, A. ÇEBİ, N. ÖZEMİR, M. Nazif GÜNAL”… “isimli şahısların da müteşekkil olduğu üstelik daha fazla şahsın yer aldığı ancak sınırlı teknik takip çalışmalarıyla ancak bu kadarının tespit edilebildiği anlaşılmıştır. Grubun liderliğini yapan ...' ın da daha üst düzey birinin talimatlarıyla hareket ettiği…” ifadesinin yer aldığı tespit edilmiştir. Yukarıda bahsi geçen Bakan ...' dan daha üst düzeyde biri olan kişi olarak Başbakan ...'ın kastedildiği anlaşılmaktadır. Yine İstanbul Cumhuriyet Başsavcılığına gönderilen 2012/656 Sayılı soruşturmaya dair dosya içeriğinde 06.04.2013 günü tanzim edilen tutanakta “İstanbul Cumhuriyet Başsavcılığının 2012/656 soruşturma numarasına kayden Suç İşlemek Amacıyla Örgüt Kurmak, İhaleye Fesat Karıştırmak suçu ile ilgili olarak 0536 330 88 53 numaralı hattı kullanan Yasin EL KADI isimli şahsın 14.10.2012 günü saat 13.30 sıralarında Başbakan ... isimli şahsın ilimiz İstanbul Üsküdar İlçesi sınırları içerisinde bulunan evinde buluşacağı tespit edilmiş ve buluştuklarına dair CELL-Harita görüntüleri aşağıda gösterilmiştir.” İfadesinin geçtiği tutanakta iki adet görüntünün olduğu ve “GÖRÜNTÜ-1 Yasin El KADI' nın R. Tayyip ERDOĞAN' ın evinde bulunduğu saat:13.37” ifadesinin altında CELL-Harita görüntüsü olduğu; “GÖRÜNTÜ-2 Yasin El KADI' nın R. Tayyip ERDOĞAN' ın evinde bulunduğu saat:15.11” ifadesinin altında CELL-Harita görüntüsü olduğu; tespit edilmiştir. Ayrıca gizli tanık F. ih beyanlarına göre fezlekede; seçilmiş hükümetin ve yürütmenin başı olan ve şu an Cumhurbaşkanı olan ...'ın dönemin başbakanı olarak ismi geçtiği gizli tanığın beyanlarında “Operasyon hazırlık sürecinde kendisine 95-96 kişiden bahsedildiğini, Başbakan' ın da gözaltına alınacaklar arasında olduğunu, bu konuyu ...' ında çok iyi bildiğini, ancak sonradan bir şekilde fezlekeyi değiştirdiklerini, 17 Aralık Operasyonu' nun akabinde Mali Şube' nin kadrosuna yönelik yapılan yer değiştirmelerin bunların moralini çok bozduğunu, bütün amirlerin ilk günlerde hızla ilişiklerinin kesildiğini, birkaç ... içinde normal memurların da ilişiklerinin kesilmeye başladığını, herkesin yeni görev yerlerine gittiğini, böyle bir bozgun olunca anladığı kadarıyla Adliye' de fezlekenin değiştirildiğini, son 1 ay içerisinde çok yoğun bir şekilde tape yapılmaya başlandığını, F. Komiser' inde fezleke işini hızlandırdığını, zaten son 3 ay içerisinde de kontrolsüz şekilde yeni numaraların girildiğini, suç işleyip işlemediğine bakılmaksızın amirlerin bildirdiği bütün numaralar hakkında rapor düzenlediklerini ve dinleme kararı aldıklarını, özellikle dinlemeleri Başbakan' ın etrafında yoğunlaştırdıklarını, Ş. KAZANCI, S. İNAL ve M. VARANK isimli Başbakanlık Danışmanlarının hiçbir suçlarının olmadığı halde sırf Başbakan' ı daha etraflı dinleyebilmek için bunlar hakkında dinleme kararı aldıklarını, hatta F. Komiser' in bize ileride sorarlarsa Başbakanlık telefonlarını niye dinlediniz, danışmanları niye dinlediniz diye ...' a sorduklarını, bir şey deriz geçer gider diye cevap verdiğini, “...' ın S. isimli arkadaşı ile görüştüğünü, ‘size bir şey sorarlarsa biz bir şey bilmiyoruz, amirlerimiz ne dediyse onu yaptık dersiniz' dediğini; ayrıca ...'ın bütün bilgisayarlara format emri verdiğini ve bunu wipe denilen ve geri dönüştürülmesi mümkün olmayan bir programla yapıldığını” beyan ettiği, Gizli Tanık F. ifadesinde yapılan şeylerin yanlış olduğunu bildiği ve üstlerinin bütün kayıtları yok ettiğini anladığı için ...'in kendisine vermiş olduğu çalışma bilgilerini flash belleğine aldığını ve savcılığa teslim etmesi üzerine, flash bellek içeriğinde bulunan belgeler üzerinde mahkeme kararıyla yapılan inceleme sonucu, Turgay CİNER -R.Tayyip ERDOĞAN İrtikâp Anlaşması ve Turgay CİNER'in ...' ye Şantaj Yapması ibarelerinin bulunduğu bölümlerin olduğu ancak savcılığa teslim edilen 2012/656 Sayılı soruşturma fezlekesinde bu kısımların yer almadığı tespit edilmiştir. Görüldüğü üzere örgütün emniyet ve yargıyı kendi çıkarları için kullandığı, örgütsel amaç için suç isnadında bulundukları belirlenmekle; yasama dokunulmazlığı bulunan soruşturması ve kovuşturması hassasiyet gerektirdiği için farklı mevzuat ve usullere tabi olan kişiler hakkında sadece dinleme faaliyeti gerçekleştirmekle kalmadığı, bu kişiler hakkında suç isnadında bulunacak şekilde cümleler fezlekeye derç ettiği tespit edilmiştir. Yukarıda 17 Aralık soruşturmalarındaki usulsüzlükler anlatılırken yasama dokunulmazlığına sahip kişilerin nasıl bir mevzuat ve usul çerçevesinde haklarında işlem yapılacağı ayrıca anlatılmıştır. Sanıkların Bilgisayarlarında yapılan inceleme ve SPARK isimli program üzerinde yaptıkları konuşmalara örnekler; Sanıkların kullanmış oldukları bilgisayarlar üzerinde usulüne uygun şekilde yapılan incelemeler neticesinde elde edilen hususlardan bazıları örnek olarak aşağıda belirtilmiştir. Buna göre; Mali Suçlarla Mücadele Şube Müdürlüğünde 2012/656 Sayılı soruşturma sürecinde kullanıldıkları anlaşılan ve mühürlenerek İstanbul 1 No' lu Hâkimlik (TMK 10. Maddesi ile görevli) tarafından verilen 29.01.2014 Tarih ve Değişik İş no:2014/109 kararı ile incelemesi yapılan (14) adet bilgisayar üzerinde yapılan inceleme neticesi alınan uzman incelemesi raporunda; hard diskler üzerinde silinmiş alanlarda bulunan verilerin kurtarılarak kaydedildiği, bazı verilerin true crypt programıyla şifrelenmiş olduğu ve halen çözümlemelerinin yapılamamış olduğu, kurtarılan bilgilerin dijital ortamda ve fiziki ortamda çıktılarının alındığı ve dosyaya sunulduğu; düzenlenen inceleme raporunda özetle; (Dell_8R3FG4J_Seagate_9VP1D5GE_1TB ) seri numaralı bilgisayar ve hard diski ile ilgili düzenlenen İnceleme raporunda; “Tespit edilen dosyalar” isimli klasörün içerisinde ise sırasıyla 1' den 19' a kadar numaralandırılmış 19(On dokuz) adet operasyon ile alakalı fezlekeler ve bazı görüşmelere ait tapelerin yer aldığı, T.C. Başbakanı ... hakkında dönemin başbakanı, yolsuzluk yaptığı ve ihaleye fesat karıştırdıkları, ...'IN usulsüzlük ve yolsuzluğu yaptığı, bizzat yönettiği gibi cümlelere yer verilen Microsoft Word dosyalarının bulunduğu, 331150@malispark isimli dosyanın içeriğinde bulunan firari sanıklar ... ile Sinan SAĞYALAVAÇ arasındaki 12.11.2013 tarihli spark görüşmesinde de, ... ; “buradan iş çıkartacağız unutma” Sinan SAĞYALAVAÇ: “inşallah bitecek komiserim” “rahat olun”, ... : “güzel bir konu olacak bu” Sinan SAĞYALAVAÇ: “nefes aldırmayacağız onlara, kabineyi toparlayacağız burada” Sinan SAĞYALAVAÇ: “komiserim listeyi atabilir misiniz” şeklinde yazışmalar bulunduğu, İstanbul 1 No'lu Hâkimlik (TMK 10. Maddesi ile görevli ) tarafından verilen 29.01.2014 tarih ve Değişik İş no:2014/109 kararı ile inceleme yapılan (HP_TRF2450ZXF_ Seagate_S2A9VGE0_500GB ) seri numaralı bilgisayar ve hard diski ile ilgili düzenlenen İnceleme raporunun 15. Sayfasından itibaren belirtildiği üzere; Word isimli klasör içerisinde 1, 2, 3, 4, 5, 6, 7, 8, 9, 10, 11, 12, 13, 14, 15, 16, 17, 18 ve 19 isimli Microsoft Word dosyalarının bulunduğu ve bu dosyalar içerisinde yapılan incelemelerde bahse konu operasyon ile alakalı fezlekeler ve bazı görüşmelere ait tapelerin yer aldığı T.C. Başbakanı Sayın ... hakkında dönemin başbakanı, yolsuzluk yaptığı ve İhaleye Fesat Karıştırdıkları, ...'ın usûlsüzlük ve yolsuzluğu yaptığı, bizzat yönettiği gibi cümlelere yer verildiği, İstanbul 1 No'lu Hâkimlik (TMK 10. Maddesi ile görevli ) tarafından verilen 29.01.2014 Tarih ve Değişik İş no:2014/109 kararı ile inceleme yapılan (HP_TRF2450ZXH_Seagate_S2A9VG3L_500GB ) seri numaralı bilgisayar ve hard diski ile ilgili düzenlenen İnceleme raporunun 29. Sayfasından itibaren belirtildiği üzere; ŞUBE İCİ ANLIK YAZIŞMA KAYITLARI \332878@malispark \transcripts 320866@malispark. xml isimli dosyaların içerisinde bulunan ve 332878 (...) ve 320866 (...) sicil sayılı kolluk görevlileri arasında gerçekleştiği değerlendirilen 23.11.2013 tarihli anlık ileti (spark) konuşmalarında; >...; “anlatıma bunu yazıyor muyuz” >...; “EVET” >... : “bi de hna fidanı müsteşar diye yazayım mı” >...; “HİÇ AF YOK” “NORMAL YAZ” “HEPSİNİ NE GEÇİYORSA” >...; “hasan doğan kim” >...; “RECEP AĞANIN ÖZEL KALEM MÜDÜRÜ” şeklinde yazışmaların bulunduğu; (ŞUBE İÇİ ANLIK YAZIŞMAKAYITLARI) 332878@malispark\transcripts\ 362879@malispark.xml isimli dosyaların içerisinde bulunan ve 332878 (...) ve 362879 (...) sicil sayılı kolluk görevlileri arasında gerçekleştiği değerlendirilen, aşağıda belirtilen anlık ileti (spark) konuşmalarından özetle, TiB kayıtlarını eve götüreceklerini beyan ettikleri, M. VARANK ve X şahıs olarak belirttikleri şahıslar arasında geçen konuşmayı ileti olarak birbirleriyle paylaştıkları ve bu hususta bilgi notu hazırladıkları, THY Marka Müdürü Serdar Özer ÖZTÜRK' ün kendi tabirleri ile MFG' ye (Fetullah Gülen) hakaret ettiğini kendi aralarında yazdıkları ve hakareti yaptığı söylenen Serdar ÖZTÜRK' e yönelik olduğunu değerlendirilen hakaret içerikli konuşmaların olduğu, Milletvekili H. ŞÜKÜR'ün (Adalet ve Kalkınma Partisi)' istifa etmesi ve “istifa etti mi ettirildi mi” şeklinde konuşmaların olduğu tespit edildiğinin bildirildiği, Söz konusu yazışmaların ilgili kısımlarının özetle; ...; “MFG YE HAKARET” “ETMİŞ”, “THY Marka Müdürü Serdar Özer Öztürk'ün”, “netten bak”, “SÖVMEK SERBEST AMA İÇİNDEN”, “GÜLENE HAKARET YA”, “SAF MISIN SEN”, ...: “gördüm”, “nete yeni bakyım” ...; “ok” ...: “……………….”, “……………………….”, ...; “İÇİNDEN SÖV DEMEDİMMİ” şeklinde olduğu, İstanbul 1 No' lu <BR>Hâkimlik <BR>(TMK10. Maddesi ile görevli ) tarafından verilen 29.01.2014 Tarih ve Değişik İş no:2014/109 kararı ile inceleme yapılan (Hp_TRF32980N_WD_WCC2EJE39529_500GB ) seri numaralı bilgisayar ve hard diski ile ilgili düzenlenen İnceleme raporunun 38. Sayfasından itibaren belirtildiği üzere; Word klasörünün içerisinde 10 adet Microsoft Office belgesinin bulunduğu, bu belgelerin yapılan incelemesinde 4 no' lu belgenin ilk sayfasında Türkiye Cumhuriyeti Başbakanı Sayın ... hakkında “Görüşmeden Etiler arazisi ile ilgili gelişmeleri takip ederken İsmet YILDIRIM'ın Başbakan R. Tayyip ERDOĞAN'ın talimatı ile takip ettiğini vurguladığı, bu durumun Etiler Polis Okulu arazisine örgüt üyeleri tarafından gayrimenkul yaptırılması talimatının Başbakandan geldiği anlaşılmaktadır.” Şeklinde ifadelerin bulunduğu, 8 no' lu belgenin her sayfasında Türkiye Cumhuriyeti Başbakanı Sayın ... hakkında “BAŞBAKAN RTE'NIN ÖRGÜT LİDERİ OLDUĞUNA DAİR GÖRÜŞME.” Şeklinde ifadelerin bulunduğu, 9 no' lu belgenin ilk sayfasındaTürkiye Cumhuriyeti Başbakanı Sayın ... hakkında “BAŞBAKAN RTE'NIN ÖRGÜT LİDERİ OLDUĞUNA DAİR GÖRÜŞME.” Şeklinde ifadelerin bulunduğu, 10 no' lu belge içerisinde Türkiye Cumhuriyeti Başbakanı Sayın ... hakkında 377 “BAŞBAKAN RTE'NIN ÖRGÜT LİDERİ OLDUĞUNA DAİR GÖRÜŞME.” şeklinde ifadelerin bulunduğu tespit edildiğinin bildirildiği, HARD DİSK SERİ NO :STABL7MT1T78TB Hard diskin birinci bölümü açıldığında; 23 ARALIK 2013 günü geri dönüşümsüz silme programı WİPE ile silme işlemi gerçekleştirildiği, ayrıca sabit disk üzerinde bilinen yüksek güvenlikli şifreleme yazılımı olan 22 Aralık 2013 tarihinde açılmış TRUECRYPT isimli programın ve kablosuz ağ şifrelerini kırmada kullanılan BLACK-KİNG programının bulunduğu, Bilirkişi inceleme raporunda sabit diskin (JP1572JE2XXELK) 14 ARALIK 2009 tarihinde kurulduğu, Owner'ın USER olarak tanımlandığı, bilgisayar adının KOMISTMALI0175 olarak tanımlandığı,15 OCAK 2014 tarihinde geri geri dönüşümsüz silme programı R-WİPE kullanılarak silme işlemi yapıldığı ayrıca sabit disk içerisinde TRUCRYPT isimli bilinen yüksek güvenlik şifreleme programına ait kalıntılar bulunduğu, GB8603W8SC seri numaralı imaj içerisinde bulunan hard disklerin bilirkişi inceleme raporunda sabit diskin kurulum tarihinin olmadığı anlaşılmış, 19 Aralık 2013 tarihinde geri geri dönüşümsüz silme programı R-WİPE kullanılarak silme işlemi yapıldığı ayrıca sabit disk içerisinde TRUCRYPT isimli bilinen yüksek güvenlik şifreleme programına ait kalıntılar bulunduğu Sankıların kullanmış oldukları bilgisayarlarda çıkan ve yukarıda da belirtelen örneklerden de anlaşılacağı üzere; sanıkların demokratik yöntemlerle ve defaatçe seçilmiş olan ve kararın yazıldığı bugünlerde de halkın takdiriyle ... makamında bulunan ...'ı örgüt lideri konumuna sokmaya çalıştıkları, Türkiye Cumhuriyeti Milli İstihbarat Teşkilatının başındaki kişi olan MİT müsteşarının adını suça bulaştırmaya çalıştıkları, örgüt liderine sevgi duymayan kişilere hakaretlerde bulundukları tespit edilmiş olup, söz konusu tespitler sayfalarca anlatılacak uzunlukta olmakla birlikte, kararın gereksiz yere uzamaması bağlamında bahsedilerek geçilmiştir. Söz konusu soruşturmanın emniyet ve yargı içerisindeki mevzuat ve teammülere aykırı olarak, sıralı amirlerden gizlenilerek yürütülmesi; 17 Aralık operasyonundan sonra kamuoyunu yakından ilgilendiren başka bir soruşturma dosyasının daha mevcut olduğu hususunda haricen bilgi sahibi olan İstanbul Cumhuriyet Başsavcısı T. Çolakkadı, operasyon girişiminden bir ... önce 24/12/2013 günü Cumhuriyet Başsavcı Vekili ... Erdoğan ile birlikte soruşturma savcısı Muammer Akkaş'ı makamına çağırarak bilgi almak istediğinde savcı Muammer Akkaş, dosya şüphelilerinin kimler olduğuna değinmeden yolsuzluk ve rüşvet suçlarına ilişkin farklı illerle de bağlantılı önemli ve kapsamlı bir soruşturma yaptığı yönünde özet şekilde bilgi vererek, soruşturma konusu suçlar ve şüphelilerle alakalı detaylı bilgiyi saklamış, İl Cumhuriyet Başsavcısı T. Çolakkadı, Cumhuriyet savcısı Muammer Akkaş'a dosyayı Başsavcı Vekili ... Erdoğan ile birlikte inceleyerek bir ... sonra kendisine bilgi vermelerini istemişse de, Muammer Akkaş TMK Soruşturma Bürosundan sorumlu Başsavcı Vekili ... Erdoğan'ın çağırması üzerine onun yanına gitmediği gibi dosyayı ısrarla istemesine rağmen soruşturma evrakını Oktay Erdoğan'a teslim etmemiş ve yukarıda değinildiği gibi bir ... sonra 25/12/2013 tarihinde ise Cumhuriyet Başsavcından bilgi gizleyerek (41) şüpheli hakkında yakalanarak gözaltına alınmaları yönünde talimat vermiştir. Kamuoyunda ikinci dalga veya 25 Aralık operasyonu olarak adlandırılan bu olayda, örgüt üyesi savcı Muammer Akkaş'ın gözaltı ve adliyeye celp talimatları 17 Aralık operasyonundan sonra emniyete yeni atanan Mali Şube Müdürlüğü görevlilerince yerine getirilmemiş, savcı Muammer Akkaş bunun üzerine soruşturmaya engel oldukları iddiasıyla İstanbul Valisi H. A. Mutlu, İl Emniyet Müdürü Selami Altınok ve sözde talimatını yerine getirmeyen sorumlu kolluk kuvvetleri hakkında "gizliliği ihlal, görevi kötüye kullanma ve delilleri yok etme" gerekçesiyle soruşturma başlatmış, 26/12/2013 tarihinde, soruşturmadan öncesinde kendisine herhangi bir şekilde bilgi verilmediği ve soruşturmanın gizliliğinin ihlal edildiği gerekçeleriyle İl Başsavcısı T. Çolakkadı tarafından soruşturma dosyası örgüt mensubu savcı Muammer Akkaş'tan alınarak yerine Cumhuriyet Savcıları İrfan Fidan, Fuzuli Aydoğdu, İ. Uçar ve İdris Kurt görevlendirilmiş, bu arada İstanbul Cumhuriyet Başsavcı (TMK'nın 10. maddesiyle yetkili) Vekili ... Erdoğan tarafından 25 Aralık soruşturması olarak bilinen 2012/656 Sayılı soruşturmayı yürüten İstanbul Emniyet Müdürlüğü Mali Suçlarla Mücadele Şube Müdürlüğüne gönderilen 26/12/2013 tarih ve 2012/656 Sayılı yazı ile, soruşturma dosyasının, yeni görevlendirilen dört Cumhuriyet savcısı ile birlikte yapılan tetkikinde; dosyanın oldukça kapsamlı olduğu, ilgili Cumhuriyet savcılarının yeni görevlendirildiği, ilgili savcıların soruşturma dosyasına vukufiyet kesbetmelerinin zaman alacağı, soruşturma muktezasının ilgili dosyalar ve klasörler ile eklerinin tamamen incelenmesinden sonra tayin olunacağı, bu itibarla Mali Şube Müdürlüğüne daha önce savcı Muammer Akkaş tarafından gönderilmiş olan koruma tedbirlerinin (arama, elkoyma, gözaltı kararları) bu aşamada uygulanmasının doğru olmayacağı gerekçesiyle kararların uygulanmasından sarf-ı nazar edilmesi yönünde talimat verilmiş, bunun üzerine savcı Akkaş aynı günün akşam saatlerinde "soruşturma yapmam engellenmiştir" diyerek adliye önünde gazetecilere korsan bildiri dağıttı tespit edilmiştir. Aynı şekilde soruşturmayı yürüten kolluk biriminin başındaki sanıklar Yakup Saygılı ve Nazmi Ardıç gibi kişilerin böylesi büyük bir soruşturmadan, emniyetteki teammülere aykırı olarak üstleri konumundaki İl Emniyet müdürüne haber vermedikleri, İl Emniyet Müdürü H. Çapkın'ın aşamalardaki beyanlarında açıkça belirtilmiştir. Tıpkı 17 Aralık soruşturmalarında olduğu gibi 25 Aralık 2013 tarihinde operasyona dönüştürülen 2012/656 Sayılı soruşturma dosyasının da, dönemin İstanbul Başsavcısı T. Çolakkadı ve dönemin Emniyet Müdürü H. Çapkın'dan habersiz olarak yürütüldüğü, bu bağlamda mevzuat, usul ve teamüllerin nasıl olduğu yukarıda ayrıca açıklandığı, sanıkların söz konusu hükümlere ve uygulamalara aykırı davranarak örgütsel bir tavır sergiledikleri yadsınamaz bir gerçek olarak ortaya çıkmaktadır. XI-SORUŞTURMALARIN ÖRGÜTSEL AMAÇ VE MOTİVASYON İLE YAPILDIĞINA DELALET EDEN SAİR HUSUSLAR: Daha önce de ifade edildiği üzere, 17 Aralık soruşturmalarının FETÖ/PDY silahlı terör örgütünün amaçları ve hedefleri doğrultusunda kurgulanarak bu örgütün emniyet ve yargıda kadrolaşmış üyelerince ortak bir suç işleme kararı doğrultusunda örgütsel bir irade ve eylem birliği içerisinde ve yine örgütsel bir saik ve motivasyonla yürütülerek operasyonla neticelendirildiği, bu sayede iş başındaki Hükûmetin ortadan kaldırılması veya görevlerini yapması tamamen veya kısmen engellenmeye çalışıldığı anlaşılmıştır. Yukarıdaki bölümde 17 ve 25 Aralık soruşturmalarında tespit edilen hukuka aykırılıklar, ihlaller ve bir takım usulsüzlükler başlığı altında soruşturmaların belli bir örgütsel amaç doğrultusunda başından beri kurgulanarak bu çerçevede yürütüldüğünü ortaya koyan hususlara yer verilmiş olmakla birlikte, soruşturmalarda örgütsel amaç ve motivasyonla hareket edildiğine delalet eden ve fakat üst bölümdeki bahse konu başlıklar altında yer verilmemiş olan, dikkat çekici başkaca hususlar olduğu da değerlendirilmekle, bu başlık altında bu hususlara yer verilmesi gerekli görülmüştür. 1.Mali Şubenin Fezleke Yazımının Soruşturma Özelinde Ayrı Bir Odada Gizlilik İçerisinde Yapılması; Dava dosyası sanıklarından ...'nun 07/03/2014 tarihli müfettişlik ifadesi, 08/12/2015 tarihli savcılık ifadesi ve 10/12/2018 tarihli 109 numaralı celsedeki savunmalarında özetle; 2010 yılı Ekim ayından 2014 yılı Şubat ayına değin Mali Suçlarla Mücadele Şube Müdürlüğü Nitelikli Dolandırıcılık Büro Amirliği yolsuzluk suçları masasında diğer sanık ... Ürkmez gibi aynı şekilde mukayyit olarak görev yaptığını, nitelikli dolandırıcılık büro amirliğinde yolsuzluk masasından başka ayrıca banka, çek dolandırıcılığı, kara para aklama, genel dolandırıcılık gibi farklı proje masalarının da bulunduğunu, görevi sırasında genelde projeli (teknik ve fiziki takipli soruşturma dosyaları) dosyaların fezlekelerinin hazırlığını yaptıklarını, 17 Aralık soruşturmalarından 2012/120653 Sayılı suç soruşturmasının bir kısmında görev aldığını, soruşturmadaki görevinin; soruşturmayla bizzat ilgilenen ekip amiri H. Korkmaz'ın kendisine tevdi ettiği Rıza Sarraf'a ait Türkiye, İran, Çin ve Dubai'deki para transferlerine ait görüşme tapelerinin içeriğine herhangi bir şekilde müdahale edilmeksizin dijital ortamda yazım kurallarına ve fezleke formatına uygun şekilde hazırlanarak tekrar ekip amiri H.'e teslim edilmesi işi olduğunu, H. Korkmaz'ın bu soruşturma özelinde fezleke yazım işini 25 Aralık soruşturmasının ekip amiri olan komiser yardımcısı F. Yiğit ile birlikte teknik bürodan memurların da bulunduğu ve bilgisayarların kurulu olduğu ayrı bir odada yaptığını, görev yaptığı bu soruşturma öncesinde şubede bu şekilde komiser yardımcıları tarafından ayrı bir odada çalışma yapılması şeklinde farklı bir çalışma biçimine tanık olmadığını, gerek bu durumdan dolayı gerekse operasyonda Bakanlar ve çocuklarının bulunmasından dolayı strese girdiğini ve şubeden ayrılmak istediğini, bu yöndeki istek ve arzusunu ısrarla operasyondan önce H.'e ilettiğinde operasyondan sonra ayrılabilirsin diyerek kendisini geri çevirdiğini, şubede görev yaptığı dört yıllık süre içerisinde böyle planlanmış bir projeli operasyona tanık olmadığını, H.'in 17 Aralık operasyonu öncesinde soruşturma evrakı ile özel olarak ilgilenerek bilgileri olabildiğince diğer personelden gizlemeye çalıştığını, tapeler ve diğer evrakın paylaştırılması, okunması ve değerlendirilmesini bizatihi kendisinin yaptığını, ayrıca komiser yardımcısı H.'in aidiyet kodu bulunması hasebiyle telefon dinlemelerinin yapıldığı KDM modülünden de çıktı alıp, konuşma seslerine ulaşabildiğini ifade ettiği anlaşılmış, Dava dosyası sanıklarından H. Ürkmez'in 28/03/2014 tarihli müfettişlik ifadesi ile 10/12/2018 tarihli ve 109 numaralı celsedeki savunmasında özetle; 2007 yılında polis okulundan mezuniyetini müteakip İstanbul Mali Suçlarla Mücadele Şube Müdürlüğünde göreve başladığını ve şubenin çeşitli bürolarında büro memuru olarak görev yaptığını, Mali Şube tarafından yürütülen 2012/120653 Sayılı Rıza Sarraf / Halkbank soruşturmasının olduğu tarihlerde Mali Şube Nitelikli Dolandırıcılık Büro Amirliği yolsuzluk suçları masasında mukayyit polis memuru olarak görev yaptığını, mukayyit olarak asli görevinin ilgili kurumlarla (savcılık, nüfus müdürlüğü, banka, vs.) yazışmaları hazırlamak olduğunu, 17 Aralık operasyonundan sonra Mali Şubenin yapısının kısmen değiştirilmesi sırasında yeni kurulan Yolsuzluk Suçları Büro Amirliğinde görev yapmaya başladığını, 2014 yılının Temmuz ayında Sultangazi İlçe Emniyet Müdürlüğüne tayini çıkana değin burada görev yapmaya devam ettiğini, yaklaşık 15 ay süren 2012/120653 Sayılı soruşturmanın 504 sayfadan oluşan kolluk fezlekesi ile Bakanlara suç isnat eden ve suç teşkil ettiği iddia edilen ayrıntılı eylemlerinin anlatıldığı 309 sayfalık raporu Nitelikli Dolandırıcılık Büro Amirliğinde komiser yardımcısı rütbesiyle ekip amiri olarak görev yapan ve halen ABD ülkesinde firari olan sanık ... Korkmaz'ın kendi bilgisayarında hazırladığını, H. Korkmaz'ın fezleke yazımını rutinden farklı olarak teknik büronun olduğu yerde farklı bir odada yaptığını, daha sonra şube müdürü ...'nın görevden alındığı tarih olan 18/12/2013 günü Bakanlarla ilgili 309 sayfalık rapor ve 20 Aralık 2013 tarihli kolluk fezlekesinin çıktılarının H. Korkmaz'ın bilgisayarından alınarak sonrasında paraflandığını, 309 sayfalık raporun da H. Korkmaz tarafından onun bilgisayarında hazırlandığını bildiğini ifade ettiği anlaşılmıştır. Ayrıca ismi geçen sanıkların ifade ve savunmalarına ek olarak konuyla ilgili başka bir soruşturma kapsamında ifade veren gizli tanık beyanlarının da bulunduğu anlaşılmış, bu ifadelerin konuyla ilgili maddi ve somut bilgiler ihtiva etmesi hasebiyle yukarıda ismi geçen sanık savunmalarını destekleyici yan delil mahiyetinde oldukları kanaati ve kabulüyle bu gizli tanık beyanlarına da değinilmesi gerekli görülmüştür. Bu çerçevede, İstanbul Cumhuriyet Başsavcılığınca 2014/115949 (25 Aralık kumpas soruşturması) sayılı soruşturma üzerinden Yavuz mahlasıyla ifadesi alınan gizli tanığın da yeminli beyanında; 17 Aralık operasyonu öncesinde Mali Şube Müdürlüğünde olağanüstü bir tedbir dönemi başladığını, bilgisayarları şifrelendirmelerin, format işlemlerinin bizzat ... tarafından yapılmasının dikkati çektiğini, 17 Aralık operasyonuna bir ay kala Teknik Büro Amiri ...'in teknik destek birimine emir vererek 10 adet bilgisayarı idari büro karşısındaki odaya kurdurduğunu, çok yoğun şekilde çalışmaya başladıklarını, normalde mesai saatinde herkes ayrılırken gece saat 12'lere kadar ve hatta sabahlara kadar çalışıldığını, H. komiser ile F. komiserin ayrı ayrı soruşturmalar yürüttükleri halde burada aynı odada çalışmaya başladıklarını ifade ettiği, Öte yandan İstanbul Cumhuriyet Başsavcılığınca 2014/115949 (25 Aralık kumpas soruşturması) sayılı soruşturma üzerinden F. mahlasıyla ifadesi alınan gizli tanığın da yeminli beyanında; 17/25 Aralık operasyonları öncesinde Mali Şubede dinlemeci olarak görev yaptığını ve 25 Aralık kumpas soruşturması olarak bilinen 2012/656 Sayılı soruşturmanın dinlemelerinde görev aldığını, fezlekelerin yazımı aşamasında bu soruşturmanın kolluk fezlekesini hazırlayan ekip amiri komiser yardımcısı ...'in ekibi ile 17 Aralık kumpas soruşturmalarından birisi olan 2012/120653 Sayılı soruşturmanın kolluk fezlekesini hazırlayan ekip amiri komiser yardımcısı H. Korkmaz'ın aynı odada eş güdümlü çalışmaya başladıklarını, hatta F. Yiğit'in fezleke yazımı sırasında H. Korkmaz'a "ben dönemin Başbakan'ı yazıyorum" dediğinde H.'in bunu memnuniyetle karşıladığını ve onayladığını ifade ettiği görülmüştür. Sonuç itibariyle, sanık savunmaları ve bunları destekleyici mahiyetteki gizli tanık ifadelerinden de anlaşılacağı üzere, 17 Aralık soruşturmalarından, soruşturması Mali Şube tarafından yürütülen ve takip edilen Rıza Sarraf / Halkbank dosyası olarak bilinen 2012/120653 Sayılı soruşturma dosyasının, suç tarihi itibariyle Mali Suçlarla Mücadele Şube Müdürlüğü Nitelikli Dolandırıcılık Büro Amirliğinde ekip amiri olarak görev yapan eski komiser yardımcısı firari sanık ... Korkmaz'a zimmetlendiği, soruşturma fezlekesi ve Bakanlarla ilgili ayrıntılı 309 sayfalık suç raporunun soruşturma sürecinde amiri konumundaki örgüt üyesi diğer sanıkların bilgi ve talimatları doğrultusunda firari sanık ... Korkmaz tarafından hazırlandığı, sanığın fezleke hazırlığını ve yazım işini Teknik Büro Amirliğinde görevli örgüt üyeleriyle koordineli biçimde ve aynı şubede eş zamanlı olarak yürütülen 2012/656 soruşturma sayılı 25 Aralık kumpas soruşturmasının ekip amiri olan örgüt üyesi ... ile birlikte örgütsel gizlilik esaslarına riayet ederek ve rutinden farklı olarak ayrı bir yerde yaptığı, bu sayede özellikle soruşturma dosyası içerisinde yer alan siyasi dokunulmazlığı haiz Bakanlarla ilgili toplanan verilerin örgüt üyesi olmayan alt düzeydeki diğer polis memurları tarafından öğrenilmesine engel olunduğu, nitekim sanık ...'nun daha önce şubede yürütülen diğer projeli soruşturmalarda bu şekildeki mutat dışı bir çalışma biçimine tanık olmadığını söylediği, ekip amiri firari sanık ... Korkmaz'ın operasyon öncesinde soruşturma evrakı ile özel olarak ilgilenerek bilgileri olabildiğince diğer personelden gizlemeye çalıştığı, özellikle soruşturmanın Bakanlar yönüyle deşifre olmaması için gizli kalması gerektiği düşünülen tapeler ve diğer evrakın okunması ve değerlendirilmesini bizatihi kendisinin yaptığı, ayrıca teknik büro amirliğinde görev yapmaması hasebiyle normal şartlarda ancak bir teknik büro personelinin sahip olabileceği bir aidiyet koduna sahip olmaması ve dolayısıyla adli nitelikteki telefon dinlemelerinin yapıldığı Telekomünikasyon İletişim Başkanlığının Kanuni Dinleme Modülü (KDM) sistemine erişim imkanı bulunmaması icap eden firari sanık ...'in yine rutin dışı olarak bu seslere erişip dinleme yaptığı, dosya eki klasörlerden 40 numaralı klasör içerisinde bulunan 11/06/2015 tarihli tutanak içeriğinden de anlaşılacağı üzere; TİB tarafından 30/04/2015 tarihli yazı ekinde İstanbul Cumhuriyet Başsavcılığına gönderilen log kayıtlarının incelenmesi neticesinde 2012/120653 Sayılı soruşturma kapsamında seslere ulaştıkları tespit edilen aidiyet kodları yazılı on iki (12) personelden H. Korkmaz haricindekilerin tamamının Mali Şube Teknik Takip ve İzleme Büro Amirliği personeli oldukları (17/12/2013 tarihli Mali Şube personel / görev listesinden tek tek bakılarak tespit edilmiştir) anlaşılmasına rağmen teknik büro personeli olmayan H. Korkmaz'ın 34-TM-00221 aidiyet koduyla soruşturma kapsamında dinleme yaparak seslere ulaşabildiği ve log kayıtlarına nazaran tam 885 adet sese eriştiğinin belirlendiği, bu durumun esasen sanıkların aşamalarda dile getirdikleri "dinlemelerin yapıldığı teknik kısıma ancak teknik büro personelince parmak izi sistemi ve retina taraması sistemiyle girilebildiği"ne dair savunmayla da çelişen bir husus olduğu, tüm bu izahatlar çerçevesinde 2012/120653 Sayılı suç soruşturmasına şubede yürütülen diğer projeli suç soruşturmalarından çok farklı ve özel bir önem atfedildiği, fezlekesinin dahi eş zamanlı yürütülen başka bir kumpas soruşturmasıyla birlikte izole edilmiş ayrı bir odada hazırlandığı, bu itibarla soruşturmanın tam bir örgütsel gizlilik ve disiplin içerisinde, örgütsel motivasyonla yürütüldüğü, nitekim sanık ...'nun bu durumu şubede görev yaptığı dört yıllık süre içerisinde böyle planlanmış bir projeli operasyona tanık olmadığı biçimindeki sözlerle özetlediği, Yukarıda Spark yazışmaları bölümünde de değinildiği üzere, İstanbul 13. Ağır Ceza Mahkemesinde görülen "25 Aralık" kumpas davasında tutuklu yargılanırken 09/02/2016 tarihli oturumda tahliye edildikten sonra aynı yılın Ağustos ayı içerisinde illegal yollarla Türkiye'den ayrılarak birkaç ülke değiştirmeyi müteakip sahte pasaportla Amerika Birleşik Devletleri ülkesine giderek Amerikan emniyet birimleriyle irtibata geçmek suretiyle beraberinde bu ülkeye götürdüğü soruşturmaya ait bir kısım delilleri 50.000-USD karşılığında işbirliği çerçevesinde ABD Federal Soruşturma Bürosuna (FBI) teslim ettikten sonra "ABD Hazine Bakanlığını dolandırmak için kumpas kurmak, ABD Uluslararası Acil Ekonomik Güç Yasasını ve İran'a yönelik ABD yaptırımlarını ihlal etmek, bankacılık sisteminde sahtekarlık yapmak" gibi suçlardan bu ülkede yargılanarak hüküm giyen eski Halkbank Genel Müdür Yardımcısı M. H. Atilla davasında tanıklık yaptığı, New York Güney Bölge Federal Mahkemesinde görülen davada tanık kürsüsündeki ifadelerinde 17/25 Aralık soruşturmalarının tam merkezinde görev yaptığını, binlerce telefon görüşmesini dinlediğini ifade ettiği bu süreçte açık kaynaklara yansıyan firari sanık ... Korkmaz'ın; Münhasıran FETÖ/PDY silahlı terör örgütü mensuplarınca kullanılan ve Yüksek Yargıtay kararlarıyla da örgütsel bir iletişim sistemi ve haberleşme ağı (network) olduğu kabul edilen Bylock kullanıcısı olduğu hususunun, gerek Bilgi Teknolojileri ve İletişim Kurumundan celp olunan sanığa ait internet trafik bilgileri (CGNAT verileri) ve gerekse İstanbul İl Emniyet Müdürlüğünce düzenlenen Bylock tespit ve değerlendirme tutanakları içeriğinden sabit olduğu, sanıkla ilgili düzenlenen iki ayrı tespit değerlendirme tutanağının birisinde Bylock ID (kimlik) numarasının 50220, kullanıcı adının "09341712", uygulama içi adının "Rüşvet Lanetlidir", Bylock mesajının "Haram saltanatı yıkılır elbet!", son online tarihinin 31/08/2014 -saat 23.36 olarak gözükürken, diğer tutanakta Bylock ID (kimlik) numarasının 3838, kullanıcı adının "092721", şifresinin "dilruba2721", uygulama içi adının "H. Korkmaz", Bylock mesajının "Ben diyorum evde ta.p bitmi..", son online tarihinin 30/05/2014 -saat 21.42 olarak gözüktüğü, Roster bilgilerinde 50220 numaralı ID'yi kaydeden ve hemen hemen tamamına yakını FETÖ üyeliği nedeniyle görevden ihraç edilmiş eski emniyet personeli olan Bylock kullanıcılarının bu ID'yi "Rusvet Lanetlidir-ç, Huseyin, HUSEEN, H. Korkmaz" şeklinde adlandırdıkları, öte yandan 3838 ID numarasına ait Bylock şifresinin "dilruba2721" olduğu, sanığın nüfus aile kayıt tablosu incelendiğinde Dilruba Korkmaz isminde 03/01/2014 doğum tarihli bir kızının bulunduğu, yukarıda belirtilen ID numaralarının sanığa ait olduğu ve böylelikle sanığın Bylock kullanıcısı olduğunun hiçbir kuşkuya yer bırakmayacak şekilde teknik verilerle sabit olduğu, FETÖ/PDY silahlı terör örgütünün hiyerarşik yapısı içerisinde faaliyet gösterdiği ve terör örgütüyle arasında organik bağ bulunduğu bu şekilde sabit olan sanık ... Korkmaz'ın 17 Aralık soruşturmalarından 2012/120653 Sayılı soruşturmanın her aşamasında çok etkin bir şekilde çalıştığı, başından itibaren örgütsel amaçlarla kurgulanarak yine örgütsel bir disiplin, gizlilik ve motivasyon içerisinde yürütülen ve örgüt talimatıyla operasyona dönüştürülen soruşturmada özellikle siyasi dokunulmazlığı haiz Bakanlarla ilgili dolaylı yoldan soruşturma yürütülerek hukuka aykırı usul ve yöntemlerle delil toplanması sürecinde önemli bir rol ifa ettiği, karar alma süreçlerine katıldığı, soruşturma iş ve işlemlerine yön veren beyin takımı olarak tabir edilebilecek ekip içerisinde yer aldığı, örgüt tarafından ortadan kaldırılması hedeflenen veya iş yapamaz hale getirilmek istenilen iş başındaki Hükûmetle ilişkilendirilen yönüyle Bakanlarla ilgili suç isnatlarını içeren fezleke ve 309 sayfalık raporun yazımı işini tamamen örgütsel bir motivasyonla ve Hükûmete yönelik eş zamanlı yürütülen 2012/656 soruşturma sayılı 25 Aralık kumpas soruşturmasının ekip amiri ... ile birlikte aynı odada teknik büro görevlileriyle birlikte koordineli biçimde yürüttüğü, kısacası bu soruşturmaya örgütsel karakterini kazandıran önemli hukuka aykırılıklar ve farklılıklar noktasında özel bir görev ifa ettiği anlaşılmıştır. 2.Mali Şubenin Takip Ettiği Soruşturmada Dinlemelerin Ağırlıklı Olarak İki/üç Personel Tarafından Yapılmış Oluşu; Yukarıda soruşturmaların anlatıldığı bölümde ayrıntılı olarak dile getirildiği üzere, İstanbul Mali Suçlarla Mücadele Şube Müdürlüğünde yürütülen 2012/120653 Sayılı suç soruşturmasının başlangıcı olan 13/09/2012 tarihinden hemen bir ... sonra "iletişimin dinlenmesi" konulu 14/09/2012 tarihli kolluk ve savcılık talep yazılarına istinaden İstanbul 5. Sulh Ceza Mahkemesi'nin 17/09/2012 tarih ve 2012/561 değişik iş sayılı kararı ile şüpheliler Rıza Sarraf, A. Happani, Turgut Happani, Mohammed Zarrab, Taha A. Alacacı, Nesteren Zarei Deniz, Türker Sargın, Abdurrahman İşcen, Cemalettin Happani, Abdurrahman Nenem, Jafar Einaki Koucheh Bagh, Babak Behravesh Alamdari hakkında suç işlendiğine ilişkin kuvvetli şüphe sebeplerinin varlığı ve başka suretle delil elde edilmesi imkanının bulunmaması nedeniyle şüphelilerin suç unsuru taşıyan eylemlerinin tespitine yönelik olarak delil elde edilmesi amacıyla 5271 Sayılı CMK'nın 135 <BR>ve 137. maddelerine göre (3) ay süreyle telekomünikasyon yoluyla iletişimin denetlenmesi tedbirinin uygulanmasına karar verildiği, soruşturma kapsamında ilk CMK 135 tedbirinin bu şekilde başladığı, Teknik takip işlemleri ve adli dinlemelerin başladığı 17/09/2012 tarihinden başlamak üzere soruşturmanın operasyona dönüştürüldüğü ve fezlekenin düzenlenerek şüphelilerin adliyeye sevk edildiği, bir başka deyişle savcı tarafından yazılı olarak çıkış talimatı verilerek adli dinlemelerin sonlandığı 20/12/2013 tarihine değin (26/10/2013 -10/12/2013 tarihleri arasında kesintiye uğramıştır) aradan geçen yaklaşık 15 aylık süreçte toplam 35 farklı sulh ceza mahkemesinden 48 ayrı mahkeme kararı (değişik iş numarası üzerinden) ile 7'si sabit hat, 74'ü yurt içi GSM hattı ve 2'si yabancı telefon hattı olmak üzere 83 adet telefon numarası ve aralarında riza_sf@hotmail.com adlı e-mail adresi de dahil olmak üzere 14 adet elektronik posta adresi (toplam 97 adet hedef numara -mail) hakkında CMK'nın 135. maddesine istinaden telekomünikasyon yoluyla iletişimin denetlenmesi kararı alındığı, soruşturma kapsamında "hedef şahıs" olarak toplam 53 şüpheli hakkında 5271 Sayılı CMK 135/1 maddesi uyarınca telekomünikasyon yoluyla iletişimin denetlenmesi tedbiri uygulandığı, Soruşturmanın kapsamlı oluşu da dikkate alındığında, bu haliyle hedef şahısların, 15 aylık soruşturma sürecinde haklarında adli dinleme kararı alınmayan yüzlerce kişiyle gerçekleştirdiği binlerce telefon görüşmesine ait seslerin Telekomünikasyon İletişim Başkanlığının KDM sistemine düşmesiyle birlikte soruşturma süresince çok yoğun bir dinleme faaliyetinin gerçekleştiği, bu bağlamda dinleme faaliyeti sürecinde binlerce sesin dinlenildikten sonra, ses dosyalarına ait ekranda "değerli sakla, suç unsuru var, suç unsuru yok, tanıklıktan çekilme" gibi butondan işaretlenerek seslerin tasnifinin yapıldığı, Tibnot ismiyle geliştirilen yardımcı nitelikteki yazılım programına görüşme içeriklerinin özetlendiği, dinleme kısım amiri ve/veya diğer amirler tarafından tape yapılması işaretlenen binlerce sesin çözülüp metin haline getirilerek iletişim tespit tutanağına dönüştürüldüğü, bir başka deyişle tape yapıldığı, şüphelilerle ilgili iletişimin denetlenmesi ve uzatılması karar talep yazılarına esas raporların hazırlandığı, ezcümle soruşturma süresince iletişimin denetlenmesi faaliyeti kapsamında çok yoğun emek ve mesai gerektiren iş ve işlemler tesis edildiği anlaşılmıştır. Nitekim, İstanbul Cumhuriyet Başsavcılığınca 17/25 Aralık operasyonları sonrası adli kolluk görevlisi olan dosya sanıklarıyla alakalı 2014/55422 Sayılı evrak üzerinden yürütülen soruşturma sırasında Telekomünikasyon İletişim Başkanlığına yazılan 23/03/2015 tarih ve 2014/55422 Sayılı yazı ile 2012/120653 Sayılı suç soruşturması kapsamında dinleme işlemi yapan tüm aidiyet numaraları, bu aidiyet numaralarının söz konusu soruşturma kapsamında yaptıkları dinleme, tape kayıt, tape silme gibi işlemler, bu işlemleri hangi tarihlerde ve hangi IP adresleri üzerinden yaptıklarının tespit edilerek gönderilmesinin istenildiği, bunun üzerine Telekomünikasyon İletişim Başkanlığının 30/04/2015 tarih ve 204779 Sayılı cevabi yazısı ile istenilen log kayıtlarının gönderildiği, ayrıca İstanbul Cumhuriyet Başsavcılığınca İstanbul Mali Suçlarla Mücadele Şube Müdürlüğüne yazılan talimat yazılarıyla 2012/120653 soruşturma sayılı dosyaya ait tüm sesleri içeren Toshiba marka 53T9SVDZSSX3 seri numaralı 1 TB harici harddisk içerisinde bulunan sesler ve TİB'den gelen log kayıtlarından yola çıkılarak soruşturma kapsamında ulaşılan toplam görüşme sayıları ve bu seslere ulaşan aidiyet kodlarının tespitinin istenildiği, yapılan çalışma sonucu düzenlenerek dosyaya sunulan ve dosya eki klasörlerden 40 numaralı klasör içerisinde yer alan 11/06/2015 tarihli tutanakta 2012/120653 Sayılı soruşturma kapsamında seslere ulaşan aidiyet kodlarının; 34-TM-00040K (yönetici aidiyet; aidiyet düzenleme yani sisteme aidiyet tanıtma, yetkilendirme, iptal konularında yetkili personel), 243082 sicil sayılı Mali Şube Teknik Takip ve İzleme Büro Amiri emniyet amiri sanık ..., 34-TM-00024 aidiyet kodlu, 165188 sicil sayılı, teknik büroda görev yapan polis memuru Selami Şimşek, 34-TM-00061 aidiyet kodlu, 282708 sicil sayılı, teknik büroda kısım amiri olarak görev yapan komiser yardımcısı sanık ..., 34-TM-00143 aidiyet kodlu, 270740 sicil sayılı, teknik büroda görev yapan polis memuru O. Aygün, 34-TM-00145 aidiyet kodlu, 319457l sicil sayılı, teknik büroda görev yapan polis memuru sanık ... Erdal, 34-TM-00150 aidiyet kodlu, 331150 sicil sayılı, teknik büroda görev yapan polis memuru firari sanık Sinan Sağyalavaç, 34-TM-00171 aidiyet kodlu, 330813 sicil sayılı, teknik büroda görev yapan polis memuru Recai Kaya, 34-TM-00174 aidiyet kodlu, 315355 sicil sayılı, teknik büroda görev yapan polis memuru F. Okyay, 34-TM-00178 aidiyet kodlu, 313563 sicil sayılı, teknik büroda 02/08/2012 -30/05/2013 tarihleri arasında bir süre dinleme kısım amiri olarak görev yaptığı ve personel görev listesinden daha sonra pilotaj temel kursu için Ankara'ya gittiği anlaşılan komiser yardımcısı C. Cansever, 34-TM-00184 aidiyet kodlu, 340342 sicil sayılı, teknik büroda görev yapan polis memuru sanık ... Atalay, 34-TM-00198 aidiyet kodlu, 351006 sicil sayılı, teknik büroda görev yapan polis memuru İ. Efe, 34-TM-00221 aidiyet kodlu, 323700 sicil sayılı, Nitelikli Dolandırıcılık Büro Amirliğinde ekip amiri olarak görev yapan komiser yardımcısı sanık ... Korkmaz olduğunun, Ayrıca, dosya kapsamında ulaşılan görüşmelere ait tüm ses ID'lerin 688923 adet olduğunun, TİB log kayıtlarındaki ses ID'lerinin 311412 adet olduğunun, tüm seslerin depolandığı harici bellek ve TİB'den alınan ID'lerin karşılaştırmasında mükerrer kayıtlar olup, bu haliyle kayıtların bire bir örtüşmediğinin tespit edildiğinin belirtildiği, ayrıca yukarıda isimleri belirtilen personelin ulaşmış olduğu ses ID'leri ile kaç kez ulaşıldığına dair hazırlanan excel dosyası içeriğinden sanık ...'in (3) adet, Selami Şimşek'in (29) adet, sanık ...'ın (104) adet, O. Aygün'ün (34) adet, sanık ... Erdal'ın (7188) adet, firari sanık Sinan Sağyalavaç'ın (1765) adet, Recai Kaya'nın (6) adet, F. Okyay'ın (1) adet, C. Cansever'in (1) adet, İ. Efe'nin (4) adet, teknik büro personeli olmayan soruşturma bürosu personeli firari sanık ... Korkmaz'ın (885) adet ve sanık ... Atalay'ın tam (301392) adet sese ulaştıklarının tespit edildiği, bunlardan sanıklar Ö. Atalay ve Sefa Erdal haricindekilerin seslere ulaştıkları tarihlerin daha ziyade soruşturmanın başlangıcına tekabül eden 2012 yılı Eylül, Ekim ve Kasım aylarına ilişkin olduğu, soruşturmanın devamında ise yoğunlukla sanıklar Sefa Erdal ve Ö. Atalay'ın aidiyet kodlarıyla seslere ulaşıldığı, öte yandan Başbakan ve Bakanlara ait toplam 86 adet tape kaydı incelendiğinde iletişim tespit tutanaklarından 2'sinin altında A. Altay, 13'ünün altında Sinan Sağyalavaç, 73'ünün altında Ö. Atalay ve 84'ünün altında ise Sefa Erdal'ın aidiyet numarası ve imzalarının yer aldığı (tutanakların altında iki personelin kodu ve imzasının bulunması hasebiyle toplam 172 adet imzanın yarısının 86 tutanağa denk geldiği anlaşılmıştır), A. Altay'ın sadece operasyon günü olan 17/12/2013 tarihine ilişkin ...'e ait (2) adet görüşmenin iletişim tespit tutanağında aidiyet numarası ve imzasının bulunduğu anlaşılmıştır. Dolayısıyla, gerek soruşturma dosyası içerisindeki karar talep yazılarına esas raporların incelenmesinden gerek Başbakan ve Bakanlara ait görüşmelere ilişkin iletişim tespit tutanakları ile log kayıtlarına ilişkin 11/06/2015 tarihli inceleme tutanağı ve ekindeki excel tabloları ve gerekse bizatihi sanık savunmalarının değerlendirilmesinde; 15 ay gibi uzun süren soruşturma sürecindeki dinleme, tape kayıt, raporlama faaliyetlerinin hemen hemen tamamına yakınının yoğunlukla ve ağırlıklı olarak Mali Şube Teknik Takip ve İzleme Büro Amirliği'nde dinlemeci polis memuru olarak görevli 34-TM-00145 aidiyet numaralı sanık ... Erdal ve 34-TM-00184 aidiyet numarası tanımlı sanık ... Atalay tarafından yerine getirildiği, aidiyet kodları yukarıda belirtilen ve büyük bir kısmı dosyada sanık olmayan polis memuru diğer dinlemeci personelin soruşturmanın başlangıcına tekabül eden tarihlerde az sayıda dinleme faaliyeti gerçekleştirdikleri, yukarıdaki başlık altında ifade edildiği gibi teknik büro amirliğinde görev yapmadığı halde soruşturmanın yürütüldüğü büroda ekip amiri olan firari sanık ... Korkmaz'ın da 34-TM-00221 aidiyet koduyla dinleme yaparak seslere ulaştığı, (1765) adet sese ulaştığı belirtilen 34-TM-00150 aidiyet numaralı firari sanık Sinan Sağyalavaç'ın bu dinlemeleri daha ziyade soruşturmanın sonlarına doğru gerçekleştirdiği, iş ve işlemlere ilişkin rapor ve tutanakların altında Ö. Atalay ve Sefa Erdal'a nazaran görece daha az sayıda imzasının yer aldığı, öte yandan 34-TM-00179 aidiyet numaralı polis memuru sanık ... Altay'ın esasen Mali Suçlarla Mücadele Şube Müdürlüğü Göçmen Kaçakçılığı ve İnsan Ticareti Büro Amirliğinde tercüman olarak görev yaptığı sırada Afgan göçmeni olması hasebiyle Farsça diline hakimiyeti nedeniyle Teknik Büro Amirliğinde görevlendirilmesiyle münhasıran soruşturma şüphelisi Rıza Sarraf'ın gerçekleştirdiği Farsça görüşmelerin dinlemelerini yaptığı, ancak örgüt üyesi olmayan sanık ... Altay'a soruşturmanın amacını ve nihai hedefini ele verecek olan Başbakan ve Bakanlar gibi siyasi kişiliklerin ağırlıkla Rıza Sarraf ile gerçekleştirdikleri görüşmelerin dinleme işleminin yaptırılmadığı, böylelikle A. Altay'ın soruşturma kapsamında siyasilerin seslerine erişmesinin özellikle bilinçli ve kasıtlı olarak engellendiği, bu sayede A.'ın soruşturmanın bu "mahrem ve gizli" yönünün dışında tutulmasına gayret edildiği, sadece operasyon tarihi olan 17 Aralık 2013 günü sabah erken saatlerde İçişleri Bakanı ...'in oğlu B. G. ile gerçekleştirdiği (2) adet görüşmeyi dinleyerek iletişim tespit tutanağı haline getiren sanık ... Atalay'ın tutanak altında en az iki personelin imzasının bulunması gerektiğinden bahisle tutanağı imzalamasını söylemesi üzerine bu iki adet iletişim tespit tutanağında aidiyet numarası ve imzasının bulunduğu anlaşılmıştır. Binaenaleyh, 15 ay gibi uzun süren soruşturma süresince iletişimin denetlenmesi faaliyeti kapsamında çok yoğun zaman, emek ve mesai gerektiren, normalde iki/üç kişinin kolaylıkla altından kalkamayacağı hacim ve yoğunlukta olan, hatta tabiri caiz ise insan üstü bir çalışma gerektiren, diğer emniyet birimlerinde 10-11 kişilik dinleme ekibi tarafından yerine getirilen bu dinleme, ses çözümü, tape yapılması ve iletişim raporlarının hazırlanması faaliyetlerinin 2012/120653 Sayılı soruşturma özelinde yoğunlukla ve ağırlıklı olarak sadece 2-3 dinlemeci personel tarafından yerine getirilmesinin de soruşturmanın örgütsel bir gizlilik, disiplin ve motivasyon içerisinde yürütüldüğüne; soruşturmanın detaylarını bilen personel sayısının mümkün olduğunca çok kişinin vukufiyetine imkan vermeyecek sayısal boyutta kalmasına özen gösterildiğine; özellikle siyasi konum ve kişilikleri bulunan ve soruşturmanın amacı / hedefini ele verecek Başbakan ve Bakanlarla ilgili seslerin dinlenilmesi, çözümü ve tape yapılması faaliyetinin önemi dikkate alındığında dinlemeci personelin özellikle örgüt üyelerinden seçilerek soruşturmanın dışarı sızmasının engellenmek istenildiğine; öte yandan normal suç soruşturmalarında rastlanılması mümkün olmayacak örgütsel bir motivasyonla hareket edildiğine delalet ettiği değerlendirilmiş, nitekim FETÖ/PDY üyesi firari eski savcı C. Kara'nın Cumhuriyet gazetesine verdiği röportaj dizisinin 25/01/2015 tarihli kısmında ifade ettiği gibi operasyonun detaylarını kaç kişinin bildiğine dair yöneltilen soruya cevap verirken dile getirdiği "fiziki takibi yapanlar sadece izlediklerini kadarını bilir. Dosyanın içeriğini bilmezler. Amirlerinden iki kişi biliyordu. Operasyonu yürütenler, ..., Kazım Aksoy, ..., ..., H. Korkmaz, Savaş Akyol; müdüründen polisine kadar tecrübeli, çalışkan ve dürüst insanlardı. Teknikten dinleme yapan 7-8 memur ve soruları hazırlayan 4-5 kişi biliyordu. Benim katibim biliyordu. Yani toplasanız 20 kişiyi geçmez..." şeklindeki sözlerin de bu kanaati güçlendirir nitelikte olduğu, soruşturma savcısının teknik büroda soruşturmayla ilgili dinleme yapan memur sayısını bilemeyebileceği ve dolayısıyla 7-8 memur şeklinde yanlış telaffuz etmiş olabileceği, ancak bu beyanatların ortaya koyduğu asıl önemli olan hususun tamamen örgütsel bir gizlilik içerisinde yürütülmüş olan soruşturma ve operasyona ait detayların örgüt üyesi dinlemeci polis memurları tarafından da bilindiği ve firari soruşturma savcısı tarafından ikrarla dile getirilmiş olması olduğu değerlendirilmiştir. 3.Soruşturmalarda Bakanların İsim ve Konumlarının İletişimin Denetlenmesi Karar Talep Yazılarında Özellikle Gizlenmesi; Yukarıdaki paragrafta da belirtildiği üzere, sanıklar savunmalarında, 17/25 Aralık soruşturmaları kapsamında Hükûmet üyesi Bakanlar ile ilgili suç örgütü kurma ve yönetme, rüşvet, nüfuz ticareti, vs. gibi suçların işlendiğine dair iddia ve tespitlerinin soruşturmaların başlangıcı aşamasında yer almadığını, soruşturmaların başlangıcında ne bu yönde bir iddianın ne de kendilerince yapılmış buna dair bir tespitlerinin olmadığını, buna dair suç şüphelerinin soruşturmanın ilerleyen aşamalarında ortaya çıktığını ve delillerinin de soruşturmanın hedef şahısları üzerinden ilerleyen safhalarda elde edildiğini dile getirmişlerdir. Nitekim yukarıda yapılan detaylı açıklamalardan açıkça anlaşıldığı ve bu konudaki örneklerin sayısı çoğaltılabileceği üzere, soruşturmaların asıl amacı ve hedeflediği siyasi kişiliklerin kamufle edilmesi, perdelenmesi, bunun soruşturma evrakından anlaşılmaması için rüşvete veya nüfuz ticaretine aracılık ettiği belirtilenler ile Bakanlar arasındaki yakınlık durumuna, konumlarına, kimin lehine rüşvete aracılık edildiğine veya kimin nüfuzundan yararlanılarak menfaat temin edildiğine dair hiçbir açıklamaya yer verilmeksizin sadece kimlik bilgileri zikredilerek, şüpheli Bakan çocukları, danışmanları ve özel kalem personelinin "çeşitli kamu kurumlarındaki üst düzey yetkililerle görüşmeler ayarladığı" veya "çeşitli kamu kurumlarındaki üst düzey yetkililer nezdinde işlerini kolaylaştırmak için maddi menfaat sağladığı" gibi ifadelerle geçiştirildiği, hiçbir resmi sıfatı bulunmayan A. Oğuz Bayraktar'ın hangi konumu ve sıfatı sayesinde veya kimin üzerinden kamu nüfuzunu kullandığı veya B. G. ve S. Kaan Çağlayan'ın kime rüşvet verilmesine veya maddi menfaat sağlanmasına aracılık ettiğinin izah edilmeksizin basma kalıp ifadelerle tekrar cihetine gidilerek istenilen kararların alındığı, bu sayede bir yandan soruşturmaların asıl amacı ve hedeflediği siyasi kişilikler kamufle edilirken öte yandan iletişimin denetlenmesi kararı veren hakimlerin, mahkemelerde herkesin malumu olduğu iş yoğunluğu nedeniyle zaten kapsamlı olan soruşturma evrakına detayıyla nüfuz edememelerinin etkisiyle, bu konulardaki hukuki denetim imkanlarının tamamen ortadan kaldırılması suretiyle kararlar alındığı, böylelikle silahlı terör örgütünün adliye ve emniyetteki uzantıları konumundaki, soruşturmalarda işbirliği içerisinde hareket eden eski savcılar ve adli kolluk görevlisi sanıkların her türlü hukuki araç ve enstrümanı örgütsel amaçları doğrultusunda kullanarak gizli gündemlerini, asıl amaç ve niyetlerini operasyona değin gizledikleri değerlendirilmiştir. 4.Mali Şube Soruşturmasında Başbakanın Suç Unsuru İçermeyen 11/15 Görüşmesinin Tape Haline Getirilmesi; Mali Şube tarafından yürütülen 2012/120653 Sayılı suç soruşturmasında başlangıçtaki kurgu ve amaç doğrultusunda dönemin Başbakanı (halen katılan Cumhurbaşkanı) ...'ın hedef alındığı, Örgütün soruşturma ve 17 Aralık operasyonu aracılığıyla Başbakanın siyaseten tasfiyesi amacıyla hareket ettiği, bu sayede olağan bir suç soruşturmasında olması düşünülemeyecek şekilde "siyasi bir hedef gözetildiği" anlaşılmıştır. Her ne kadar, 20/12/2013 tarihli kolluk fezlekesinde ve Bakanlarla ilgili 309 sayfalık raporda Başbakan hakkında açıkça ismi zikredilerek doğrudan bir suç isnadına yer verilmemekle birlikte, iletişimin denetlenmesi tedbirinin uygulanması esnasında soruşturmanın hedef şahıslarından Halkbank Genel Müdürü şüpheli S. A. ile Başbakan ... arasında 16/03/2013 tarihinde gerçekleşen, soruşturma konularıyla ilgisi olmayan ve suç unsuru içermeyen olağan bir görüşmenin TK.1984703014 ID numarasıyla tape kaydı oluşturularak iletişim tespit tutanağı haline getirilmiş olmasının, Başbakanın siyaseten hedef alındığını ve soruşturmanın bu yönden araçsal bir nitelik taşıdığını gösteren en önemli göstergelerden biri olduğu değerlendirilmiştir. Olağan şartlarda suçun delilini ortaya koymayan, suç unsuru içermeyen bir görüşmenin iletişim tespit tutanağı haline getirilmesi mümkün değildir ki, soruşturma savcıları tarafından adli kolluk birimlerine mutat olarak yazılan "iletişimin dinlenmesi talimatı" konulu şablon yazılarda da, hakkında mahkeme kararı alınan telefona ait verilerin dinlenerek kayıt altına alınması ve yapılacak çalışmalar sonucu ancak suçun delilini ortaya koyan ve suçu deşifre eden, suç unsuru niteliği taşıyan, şüphelilerin suç ile ilişkisini gösteren ya da soruşturma konusu dışında CMK'nın 135.maddesinin 6.fıkrasında sayılan suçlardan birinin işlendiği şüphesini uyandırabilecek görüşmelerin çözülerek metin haline getirilmesi talimatlarının verildiği zaten bilinen bir husustur. Hal böyle iken, soruşturma konusu suçun delilini ortaya koymayan, suçu deşifre etmeyen, suç unsuru niteliği taşımayan, soruşturma şüphelisi S. A.'ın müsnet suçla herhangi bir surette ilgisini göstermeyen, soruşturma konusu dışında bir suçun işlendiği şüphesini de uyandırmayan, bunun da ötesinde karşı tarafında Anayasanın özel soruşturma usulüne tabi tuttuğu bir Başbakanın yer aldığı, hatta içeriği itibariyle onun da lehine değerlendirilmesi icap eden bir görüşmenin ne suretle çözülerek metin haline getirildiğinin başka bir açıklaması ve izahı bulunmamaktadır. Zira, 16/03/2013 tarihli söz konusu görüşme içeriği incelendiğinde; Başbakanın, bir kamu bankası olan Halkbank'ın alacaklısı olduğu ve Kadıköy Asliye Ticaret Mahkemesi kararıyla daha önce iflasına karar verilmiş olan Neksan Makine AŞ isimli şirketin mallarının tasfiye edilerek alacaklarının ödenmesi için Kadıköy İcra İflas Müdürlüğünde oluşturulan iflas masasına Halkbank'ın alacağının 137 milyon TL olarak değil ve fakat 50 milyon TL olarak düşük kaydedildiğine, bu arada müflis şirket adına tapuda kayıtlı, İstanbul ili Pendik ilçesi Ballıca köyü sınırları içerisinde bulunan, 5.5 milyon m2 yüzölçümünde ve bilirkişi raporuna göre 198.650.000-TL değerinde ve Bankanın alacağını karşılayacak miktarda bir taşınmaz bulunmakta iken Bankanın müflis şirketten olan alacağının, üstelik varlık yönetimi şirketi statüsünde olmadığı için alacağı temlik yetkisi de bulunmayan bir üçüncü şirkete gereksiz yere devredilerek Bankanın 87 milyon TL zarara uğramasına sebebiyet verildiğine dair bir takım duyumlar aldığını belirterek Halkbank Genel Müdüründen konuyla ilgili izahat isteyip kendisine olayın hukuki gerekçelerini ortaya koyan bir bilgi notu hazırlamasını istediği, dolayısıyla suç unsuru içermesi bir yana kamu alacağının tahsili noktasında gösterdiği hassasiyet nedeniyle Başbakan'ın lehine değerlendirilmesi gereken bir hususun suç unsuru içerdiği gerekçesiyle tape yapıldığı görülmektedir. Öte yandan bu hususun esasen, İstanbul Cumhuriyet Başsavcılığınca, 25 Aralık kumpas soruşturması olarak bilinen 2014/115949 Sayılı soruşturma üzerinden F. mahlasıyla ifadesi alınan gizli tanık tarafından da yeminli ifadesinde dile getirilmiş olduğu, buna göre; 25 Aralık soruşturması sırasında Mali Suçlarla Mücadele Şube Müdürlüğü Teknik Takip ve İzleme Büro Amirliğinde dinlemeci polis memuru olarak görev yaptığını, 25 Aralık soruşturması olarak bilinen 2012/656 Sayılı soruşturmanın dinlemelerinde görev aldığını belirten gizli tanığın, aynı ifadesinde, 17 Aralık dosyası ile ilgili Mali Şube'de çalışma yapan ekipten ilk önceleri haberinin olmadığını, ancak onların da üst düzey bir dosya çalıştıklarını tahmin ettiğini, sık sık Rıza Sarraf'ın adının geçtiğini, bu dosyada yaptıkları bir dinleme verisini kendilerine getirdiklerini, bu ses kayıtlarında ... isimli şahsın Kadıköy'de bir iflas dosyasından ihale ile almış olduğu arazinin değerinden çok az bir bedelle satıldığından söz eden Başbakan'ın "böyle ihale mi olur, buna kargalar güler" diye laf ettiğini, bunu dosyaya sundukları halde Başbakan'ın lehine olur diye 2012/656 Sayılı soruşturmada kullandırılmadığını beyan ettiği anlaşılmıştır. 16/03/2013 tarihli görüşme içeriği gizli tanığın savcılık ifadesiyle birlikte değerlendirildiğinde, Başbakan ...'ın, 17 Aralık soruşturmalarından Mali Şube Nitelikli Dolandırıcılık Büro Amirliğinin yürüttüğü 2012/120653 Sayılı suç soruşturmasında hedef şahıslardan Halkbank Genel Müdürü S. A. ile gerçekleştirdiği telefon görüşmesinin içeriği itibariyle hiçbir suç unsuru içermediği anlaşıldığı ve bilindiği halde, başından beri siyasi bir hedef ve gayeyle hareket eden adli kolluk görevlilerince, aynı Şubenin bir başka bürosu olan Sahtecilik Bürosu tarafından yürütülmekte olan 25 Aralık kumpas soruşturmasında aleyhte delil olarak değerlendirilebileceği ve kullanılabileceği düşüncesiyle tape haline getirildikten sonra bu soruşturmayı yürüten görevlilere götürüldüğü, ancak bunun Başbakan'ın lehine olacağı düşüncesiyle her iki soruşturmanın fezlekesinde de kullanılmadığı, fezlekede kullanılmayan bir görüşmenin yukarıda açıklanan şekilde örgütsel amaç doğrultusunda tape haline getirildiği değerlendirilmiştir. Ayrıca, aşağıdaki bölümde yer verilecek olup, soruşturma ile ilgisi olmamasına, fezlekede bununla ilgili doğrudan herhangi bir suç isnadında bulunulmamasına ve hatta fezlekede buna dair görüşmelere ve fiziki takiplere yer verilmemesine, içeriğinde bir suç unsuru tespit edilememesine, hatta telefon görüşmelerine nazaran bağış parası olduğu en başında bilinmesine rağmen Rıza Sarraf'ın Türgev'e (Türkiye Gençlik ve Eğitime Hizmet Vakfı) yaptığı bağışla ilgili üçüncü kişilerle gerçekleştirdiği görüşmelerinin tape haline getirildiği, Rıza Sarraf'ın çalışanlarından soruşturma şüphelisi A. M. Öziş'in bağış parasını götürmek amacıyla 19/07/2013 ve 30/07/2013 tarihlerinde Türgev binasına gidişlerinin teknik araçlarla izlendiği ve fiziki takip tutanağı düzenlendiği, bu yolla Türgev ve onun yönetiminde bulunan oğlu ... münasebetiyle Başbakan'ın soruşturmayla ilişkilendirilmeye çalışıldığı, yine öte yandan fezlekede Amerika Birleşik Devletleri tarafından İran'a uygulanan ekonomik ve ticari ambargonun delindiği vurgusu yapılarak her ne kadar bunun soruşturmanın konusunu teşkil etmediği, bu yöndeki kararın bir Hükûmet politikası ve hükûmetin siyasi -ekonomik tercihi olduğu belirtilmekle birlikte, bir diğer yandan bir kısım sanıkların aşamalarındaki savunmalarında imalı bir biçimde Ekonomi Bakanı ve Halkbank genel müdürünün menfaatlendiği iddia edilen petrol ve doğalgaz karşılığı altın ihracı sisteminin işleyişinin Başbakanın bilgisi dahilinde olduğunu dile getirdikleri anlaşılmıştır. Başbakan'ın 16/03/2013 tarihli telefon görüşmesi ile oğlu ...'ın mütevelli heyetinde bulunduğu Türgev ile ilgili içeriğinde suç unsuru bulunmayan telefon görüşmelerinin iletişim tespit tutanağı haline getirilerek bu yönde delil toplanılmaya gayret edilmesinin, bir kısım sanıklarca İran'a yönelik Amerikan yaptırımlarını deldiği iddia edilen sistemin işleyişinin Başbakanın bilgisi dahilinde olduğunun dile getirilmesinin soruşturmanın başlangıcındaki örgütsel niyet, amaç, kurgu ve hedefi esasen ortaya koyduğu, nitekim tüm bu hususların soruşturmanın ileriki aşamalarında terör örgütü mensubu soruşturma savcısı tarafından kullanılarak operasyondan sonraki aşamada soruşturmaya Başbakan'ın dahil edilmesinin hedeflendiği, soruşturmanın operasyon aşamasında ve fezlekede ise bu hedefin gizlenmeye çalışıldığı, haddi zatında soruşturma savcısının terör örgütünün bu gizli amaç ve hedefini Cumhuriyet gazetesinde 2015 yılında Can Dündar'a verdiği röportajlarda çok açık biçimde ifşa ettiği değerlendirmesine varılmıştır. Cumhuriyet gazetesinin o dönem genel yayın yönetmenliğini yapan, Fetullahçı paralel devlet yapılanması silahlı terör örgütünün sivil ve asker mensuplarınca işbirliği dahilinde hareket edilerek 2014 yılının Ocak ayı içerisinde MİT tırlarına ait hukuka aykırı yollarla elde edilen devlet sırrı kapsamındaki görüntüleri yaklaşık bir buçuk yıl sonra bahse konu gazetenin 29/05/2015 tarihli nüshasında yayınlamaktan ötürü "devletin güvenliğine ilişkin gizli bilgileri siyasi ve askeri casusluk amacıyla temin etmek ve yayınlamak" ve "FETÖ/PDY silahlı terör örgütüne yardım etmek" suçlarını işlediği iddiasıyla halen yargılanmakta olan Can Dündar ile 17 Aralık soruşturmalarının savcılarından olan Fetullahçı terör örgütü mensubu firari C. Kara arasında gerçekleştirilen, sözü geçen gazetenin 25/01/2015 -30/01/2015 tarihleri arasındaki nüshalarında altı (6) bölüm halinde dizi şeklinde yayımlanan röportajlarda Can Dündar ile C. Kara arasında cereyan eden ve aşağıda şekilde geçen diyalogların, eski soruşturma savcısı ve onunla eylem / irade birliği içerisinde hareket eden adli kolluk görevlisi sanıkların örgütsel nitelikteki kastını ve hedefini ortaya koyması bakımından önemli olduğu değerlendirilmiştir. "CAN DÜNDAR -Meclis'teki oylamayı izlediniz mi? CELAL KARA -İzledim, ama sonucu biliyordum zaten... “Yüzde 99 gitmeyecekler Yüce Divan'a” diyordum. CAN DÜNDAR – Niye? CELAL KARA -Onlar gitse Bilal de peşlerinden giderdi de ondan. CAN DÜNDAR -Sizce kapandı mı 17 Aralık dosyası? CELAL KARA -Kapanmadı, kapanamaz. Kapanmasının tek yolu, zanlıların yargı önüne çıkmasıdır. Sonunda nereye kadar gidecekse... CAN DÜNDAR -Yargılanacaklar mı sizce? CELAL KARA -Konjonktür ne olur bilemem. Ama eninde sonunda bu yargılama olacaktır. ‘Erdoğan vardı inkâr mı edeyim?' CAN DÜNDAR -Başbakan, “Asıl hedef bendim. Oğlum üzerinden bana ulaşacaklardı” diyor. Bu iş sonunda Bilal üzerinden Erdoğan'a uzanacak mıydı gerçekten? CELAL KARA -Burada kimse hedef değildi. Hukuki olarak ne gerekiyorsa, o yapıldı. Dinlemelerde Sarraf'la bakanların ve çocuklarının ilişkisi çıkmasa, biz zorla mı bulaştıracaktık? Yani sen suç teşkil eden işlere girmedin de, biz mi bulaştırdık? ... dosyamızda ...'la ilgili bariz bir şey yoktu. Ama Başbakan'la ilgili bir şeyler çıkardı. Zaten vardı tapelerde...Var yani, bunu inkâr mı edeyim? Var. Biz polis fezlekelerine de yazmamıştık, Meclis'e gönderdiğimiz bilgi notuna da eklemedik, ama bence işin içindeydi Erdoğan. CAN DÜNDAR -Ne var Erdoğan'la ilgili? CELAL KARA -Rıza Sarraf ile Z. Çağlayan arasında geçen bir konuşma var. Sarraf, ismini vermeden, “Beyefendi'ye de bir şeyler yapalım” diyor. Çağlayan da ya kıskançlıktan, ya doğrudan adı geçmesin diye, belki ikisini de gözeterek, “Beyefendi'ye değil ama çevresine bir şeyler yapalım” cevabını veriyor. Bunun üzerine TÜRGEV'e 500 bin dolar gönderiliyor. Öyle bir dolaylı irtibat var. Ama orada doğrudan ...'ın bir irtibatı yok. CAN DÜNDAR -Ama Başbakan'ın oğluna “Sıfırlayın” talimatı da o ...... CELAL KARA -Soruşturmanın içeriğini tam olarak bilemedikleri ve başlarına ne geleceğini kestiremedikleri için bir tedbir almaydı o... ‘O beni 1 Numara'ya götürecek' CAN DÜNDAR -“Erdoğan işin içindeydi” dediniz. Başından beri mi? CELAL KARA -İlk başlangıcında işin içinde olmadığını zannediyorum. Yani Rıza Sarraf'ın irtibatlarını geliştirmeye çalıştığı aşamada... Ama sonrasında Sarraf, “Beyefendi'ye de bir şeyler yapalım” dedikten sonra ve istisnai yoldan adam başı 1 milyon dolar karşılığında akrabalarını Türk vatandaşlığına geçirdiğinde, zannediyorum artık her şeyden bilgisi var. Tapelere de yansıyor bu...Rıza Sarraf, A. Happani ile görüşmesinde, ...'tan bahsederken “O, beni 1 Numara'ya ulaştıracak” diyor. Bağış'ın üzerindeki 1 Numara kim olabilir? Başbakan'dır. CAN DÜNDAR -Erdoğan'la Sarraf'ın doğrudan teması var mı? CELAL KARA -Başbakan, Sarrafla doğrudan telefon irtibatı kurmamış. Z. Çağlayan ve ... üzerinden haberleşiyorlar. G.'le de bu irtibatı gösterir konuşmaları var. Sarraf, bir an evvel abisinin, akrabalarının vatandaşlığa geçmesiyle ilgili “Beyefendi'nin haberi var değil mi” deyince, “Tabii tabii, Beyefendi destekliyor” cevabını alıyor. İstisnai yoldan vatandaşlığa alınma, İçişleri Bakanı ön ayak olsa bile Bakanlar Kurulu'nda imzaya açılıyor. Başbakan'ın onayı ve bilgisi olmadan bunların olabilmesine imkân yok. Öbür yandan puzzle'ın parçalarını tamamlayan bir de fotoğraf var: Bir protokol sırasında Başbakan, eşi, bakanlar ve Rıza Sarraf görünüyor. Sarraf kim? Kaç yaşında bir adam? Ne sıfatla o protokol fotoğrafında yer alıyor? 17 Aralık'ı izleyen günlerde Erdoğan, Sarraf için “Hayırsever bir iş adamıdır” dedi. Tanışıyorlar demek ki...Hayırseverliğini nereden biliyorsun? Kime ne hayırseverlik yapmış? TÜRGEV'e yapıyor. Ayrıca AK Parti'nin anket parasını da o ödüyor. 350 küsur bin TL. Parti adına dağıtılan R. erzağı için de yüz binlerce lira ödüyor. Bunların hepsinden Başbakan haberdar. CAN DÜNDAR -Öyleyse neden soruşturmayı Başbakan'a kadar uzatmadınız? CELAL KARA -Erdoğan'la ilgili denilebilirdi ki: “Beyefendi'nin o olduğunu nereden biliyorsun?” Dosyanın teknik detayını bilen ben ve kolluk amirleri, bahsi geçenin Erdoğan olduğunu bildiğimiz halde, doğrudan ismi geçmediği için ve “1 Numara” lafı, diğerlerine göre biraz muğlak kaldığı için onu bilgi notuna katmadık. Düşünün ki; durumları çok net olan bakanlar hakkında dahi akla ziyan yorumlarla savunma gerekçeleri üretiliyor, durumu ancak tüm delillerin ve ifadelerin değerlendirmesi sonucunda ortaya çıkabilecek olan Başbakan'ı dosyaya katsaydık neler söylenirdi? ‘İddianamede Erdoğan olacaktı' CAN DÜNDAR -Bu, siyasi bir kaygı... Erdoğan bağlantısı hukuken mi zayıftı? CELAL KARA -Hukuken zayıf değil. Var temeli. Ama o aşamada o ismi ortaya atsanız, bu, tartışmaya açık bir durum olacak. Dosyanın üzerinde gizlilik kararı var. Bunu ben nasıl anlatacağım ki kamuoyuna? “Arkadaş bak, soruşturmaya başladığım dönemde işin içinde bakanlar yoktu. İşin ortasında bakanların ve çocuklarının bu işin içinde olduğu anlaşıldı. Tapelerin tamamını toplayıp detaylı inceledikten sonra da anladık ki, Başbakan da var perde arkasında...” mı diyecektim? Ama ben bunu iddianamede irdeleyecektim. Başlığı hazırlamıştım: “Rıza Sarraf liderliğindeki örgütün önünü açmak için üst düzey siyasiler ve yakınlarına yaptığı yardımlar.” Bu başlık altında, tapelerle birlikte “1 Numara”nın ve “Beyefendi"nin kim olduğu da irdelenecekti. CAN DÜNDAR -Bütün verilere bir arada bakınca rüşvet dosyasında Erdoğan'ın yerini nasıl tanımlarsınız? CELAL KARA -Dönen işlerin Başbakan'dan habersiz, bilgisiz ve izinsiz dönmesine imkân ve ihtimal yok. Telefon konuşmalarına, aralarındaki diyaloglara bakınca kesinlikle diyorsunuz ki, perde arkasından bu işlere yol ve izin veren, Başbakan'dır" Evvel emirde ifade etmek gerekirse; röportaj içeriğinde örgüt mensubu firari eski savcı tarafından söylenen bazı sözlerin esasen birbirini nakzeder biçimde olduğu, zira röportajın bir yerinde ... ile ilgili bariz bir şey (delil / tespit) yoktu, ... ile doğrudan bir irtibat yoktu derken, öte yandan Can Dündar'ın Meclisteki yüce divan oylamasını izlediniz mi? sorusuna karşılık olarak verdiği cevapta, "izledim, ama sonucu zaten önceden biliyordum, yüzde 99 yüce divana gitmeyecekler diyordum, zira onlar gitse Bilal de peşlerinden giderdi de ondan" diyerek kendi içerisinde tutarsızlığa ve çelişkiye düştüğü, öte yandan, soruşturmanın amacını anlatırken, hedeflerinin özellikle Başbakan olduğunu ve 17 Aralık operasyonunun suçla mücadelede ve suçu delillendirmeye yönelik bir soruşturma faaliyetinden öte Hükûmeti devirmeye yönelik bir girişim olduğunu adeta itiraf eder biçimde sarf ettiği, "1 Numara Erdoğan'dı, 1 Numaranın ve Beyefendinin kim olduğunu iddianamede işleyecektim, Erdoğan vardı inkar mı edeyim, bence perde arkasından işin içindeydi Erdoğan, Başbakan'ın onayı ve bilgisi olmadan bunların olabilmesine imkân yok, perde arkasından bu işlere yol ve izin veren, Başbakan'dı" şeklindeki sözlerle eski Başbakan ve halen seçilmiş Cumhurbaşkanı olan ...'ın yolsuzluk, rüşvet, kara para aklama, nüfuzunu kullanarak çıkar sağlama amacıyla kurulmuş bir suç örgütünün yöneticisi ve lideri olduğu algısını oluşturmaya çalıştığı, soruşturmanın başlangıçtaki kurgusunda zaten var olan ve devamında da ortaya konulan niyet, irade, amaç ve hedefin tamamen bunu sağlamaya dönük olduğu, soruşturma ve operasyonun ise bu yönde bir araç ve silah olarak kullanıldığı, Öte yandan "sanıkların FETÖ/PDY ile bağlantılarına dair ortak deliller" kısmında dile getirildiği üzere, 113220 ID numaralı Bylock kullanıcısı olan sanık ...'nun, FETÖ/PDY emniyet mahrem yapılanmasında İstanbul'daki akademili / rütbeli emniyet personelinden sorumlu olup, İsa / Musa kod adıyla mahrem imam olarak görev yaptığı ve 104869 ID numaralı Bylock kullanıcısı olduğu tespit edilen H. Bakır isimli sivil mahrem imam ile örgütün kriptolu haberleşme programı Bylock üzerinden 29/05/2015 günü aralarında gerçekleşen karşılıklı anlık mesajlaşma sırasında H. Bakır'a gönderdiği belirlenen; Saat 22:54:19 : "Bankaya el konuldu, ne oluyor naapacağız abi", Saat 22:56:38 : "Sonları yakın galiba inşaallah abi", Saat 23:00:40 : "Ortadan kaybolma fikri nasıl abi ... için", Saat 23:03:44 : "Kendim için endişem yok zaten. Bence opr ihtimali olan kimse teslim olmamalı", Saat 23:05:48 : "Adamlar çete", Saat 23:07:11 : "Tam çete abi", Saat 23:08:20 : "Ah abi o sıfırlanamayan paralardan haberimiz olaydı da bunun ipini 17 Aralıkta çekebilseydik", Şeklindeki yazılı mesajın ve özellikle mesajda dile getirilen "ipini çekme" ifadesinin, 2012/120653 Sayılı soruşturmanın ve 17 Aralık operasyonunun amacının suçla mücadelede ve suçu delillendirmeye yönelik bir soruşturma faaliyetinden öte Hükûmeti ve Başbakan Erdoğan'ı devirmeye, siyaseten tasfiye etmeye yönelik örgütsel bir girişim olduğunu hiçbir tevile ve yoruma hacet bırakmaksızın çok açık ve net olarak ortaya koyan sözler olduğu, ayrıca örgüt mensubu sanıklar ..., ..., ..., ..., H. Korkmaz ve ...'in gözaltı süreçlerinde üzerinde "sı-fır!", "ze-ro!" ibareleri yazan tek tip tişörtler giyerek geliştirdikleri "önceden planlanmış, kurgulanmış, birbirinden haberli örgütsel tepki"nin de aynı amacı ortaya koyan bir diğer somut gösterge olduğu, ismi geçen sanıkların bu örgütsel davranış biçiminde dışa vurdukları ifadelerle Başbakan ile oğlu ... arasında 17 Aralık sabahı gerçekleştiği iddia edilen konuşma içeriğindeki sözlere gönderme yaptıkları, bunun da bir yandan soruşturmayı başlatan, koordine eden, talimatlarıyla yönlendiren, iletişim denetlenmesi ve teknik takip işlemlerini gerçekleştiren emniyet kadrosunun FETÖ/PDY terör örgütü mensubiyetini bulunduğunu gösterdiği gibi, diğer yandan soruşturmanın FETÖ mensupları tarafından yasal hiyerarşi dışında örgüt hiyerarşisiyle Başbakan Erdoğan'ı ve başında bulunduğu Türkiye Cumhuriyeti Hükûmetini devirmek amacıyla başlatılıp yürütüldüğüne delalet ettiği, Başbakan ve Türgev ile ilgili içeriğinde suç unsuru bulunmayan telefon görüşmelerinin bu amaçla iletişim tespit tutanağı haline getirildiği savını destekleyen veriler olduğu değerlendirilmiştir. 5.Mali Şubenin Yürüttüğü Soruşturma Kapsamında Türgev'e Yapılan Bağış Faaliyetinin Delillendirilmeye Çalışılması; 2012/120653 Sayılı soruşturmada ve 17 Aralık operasyonunda örgütsel nitelikte siyasi hedef gözetildiğine delalet eden unsurlardan bir diğeri; kısa adı Türgev olan, dönemin Başbakanı ve 61. Hükûmetin başı olan ...'ın oğlu ...'ın da mütevelli heyetinde yer aldığı Türkiye Gençlik ve Eğitime Hizmet Vakfı isimli vakıf tüzel kişiliği ve ... üzerinden Başbakan aleyhinde delil elde edilmeye çalışıldığını gösteren biçimde, Türgev'e bağış yapılmasıyla alakalı içeriğinde suç unsuru bulunmayan telefon görüşmelerinin tape haline getirilmiş olması ve ayrıca konuyla ilgili fiziki takip faaliyeti yürütülerek buna dair fiziki takip tarassut ve görüntü alma tutanağı düzenlenmesi cihetine gidilmiş olmasıdır. Soruşturma kapsamında Türgev'e bağış yapılmasına ilişkin telefon görüşmelerinin iletişim tespit tutanağı haline getirilmiş olduğu, öte yandan Rıza Sarraf'ın elemanlarından soruşturma şüphelisi A. M. Öziş'in bağış parasını götürmek amacıyla 19/07/2013 ve 30/07/2013 tarihlerinde Türkiye Gençlik ve Eğitime Hizmet Vakfı'nın Akşemsettin mahallesi Albay C. Sakarya Sokağı No:3-5 F. / İstanbul adresinde yer alan genel müdürlük binasına gidişlerinin teknik araçlarla izlendiği ve fiziki takip tutanağı düzenlendiği hususları, bunların, bir kısım sanık savunmalarında dile getirilmesiyle anlaşılmıştır. Nitekim sanıklardan ...'un 19/09/2018 tarihli 79. celsede konuyla ilgili savunmasında özetle; Amerika Birleşik Devletlerinin İran'ın nükleer programının barışçıl olmadığı ve küresel terörü finanse ettiği gerekçesiyle bu ülkeye yönelik uyguladığı ekonomik ve ticari ambargo kapsamında 01/07/2013 tarihinden itibaren üçüncü ülkelerin İran'a yönelik kıymetli maden ticaretine yasak getirdiğini, bu bağlamda 1 Temmuz 2013 tarihinden itibaren altın ihracının da ambargo kapsamına alındığını, ancak 2014 yılındaki yerel seçimlere kadar cari açığın kapanmasını isteyen Başbakan'ın İran'la petrol / doğalgaz ticaretinde altın ihracı şeklinde ödeme sisteminin işletilmesine devam edilmesi talimatı vermesi nedeniyle bu sistemin işletilmesine devam edildiğini, Rıza Sarraf'ın, Ekonomi Bakanı Z. Çağlayan engeline takıldığı için, sistemin işleyişine onay veren Başbakan'a doğrudan bir menfaat temin edemediğini, ancak ...'ın yönetiminde olduğu Türgev vakfına bağış adı altında para gönderdiğini tespit ettiklerini, bu paranın tamamen gelecekte iyi ilişkilerin devamını sağlama gayesine yönelik olarak gönderildiğini, suç örgütü lideri Rıza Sarraf'ın bu amaçla dönemin Türgev genel müdürü S. Koç isimli şahısla telefonda görüşerek kurye A. M. Öziş aracılığıyla 19/07/2013 tarihinde 2 milyon TL ve bilahare yine aynı şahıs aracılığıyla 30/07/2013 tarihinde 1 milyon TL olmak üzere toplam 3 milyon TL tutarında parayı bağış adı altında olmak üzere Türgev'e gönderdiğini, paraların bu tarihlerde gönderildiği hususunu buna dair telefon görüşmeleri ve kuryelere yönelik gerçekleştirilen fiziki takip tarassut faaliyetleri sayesinde tespit ettiklerini, Rıza Sarraf, A. Happani, A. M. Öziş ve Türgev Genel Müdürü S. Koç arasında cereyan eden konuya ilişkin telefon görüşmelerinin bu nedenle savcı talimatıyla tape yapıldığını, mahkeme kararına istinaden gerçekleştirilen fiziki takip tarassut faaliyetinin de bu nedenle bilahare fiziki takip tarassut ve görüntü alma tutanağına dönüştürüldüğünü ifade ettiği, ancak Türgev'e bağışın ne suretle suç unsuru içerdiğine, Rıza Sarraf ile ... arasında bununla alakalı yapılmış bir görüşme olup olmadığına, bağış karşılığında Rıza Sarraf liderliğindeki iddia konusu suç örgütünün ... veya onun üzerinden Başbakan'ın siyasi ve kamusal nüfuzundan istifa ederek hangi haksız menfaati elde ettiklerine, bu paranın hukuka aykırı olarak sağlanan bir menfaat karşılığında verildiğine dair somut bir eylem ve suç tespitlerinin olup olmadığına dair yöneltilen sorulara, bunun, dosyanın kapatılmaması ve takipsizlikle sonuçlandırılmaması ihtimalinde ileride soruşturma savcısınca veya mahkemece takdir edileceği ve araştırılması gerektiği şeklinde suallere yanıt vermekten uzak kaçamak cevap verdiği, Öte yandan soruşturma şüphelilerinden A. M. Öziş isimli şahsın, her iki seferde de yanında (X) isimli bir şahıs olduğu halde, 19/07/2013 ve 30/07/2013 tarihlerinde F. ilçesi Nuruosmaniye Caddesi üzerinde bulunan Orient Bazaar adlı iş merkezindeki Rıza Sarraf'a ait ofisten sırt çantasıyla çıkarak Akşemsettin mahallesi / F.'te yer alan Türgev genel müdürlüğüne gidişlerinin 22/07/2013 ve 01/08/2013 tarihlerinde ayrı ayrı "fiziki takip tarassut ve görüntü alma tutanağı"na bağlandığı anlaşılmıştır. Binaenaleyh, Türgev'e bağış yapılmasıyla ilgili gerek telefon görüşmeleri ve gerekse fiziki takiplere 20/12/2013 tarihli kolluk fezlekesinde yer verilmediği, dolayısıyla fezlekede doğrudan bu yönden suç isnadında bulunulmadığı, somut olarak hangi fiili yahut suçu delillendirmek amacıyla iletişimin denetlenmesi ve teknik araçlarla izleme tedbirlerine konu edildiği sanıklarca da ortaya konulamadığı halde, FETÖ/PDY mensubu Mali Şube görevlilerince Türgev'e bağış hususunun delillendirilmiş olmasının, örgüt mensubu soruşturma savcısının röportajında dile getirdiği gibi, soruşturmanın operasyondan sonraki ileriki aşamalarında aleyhte delil olarak kullanılacağını gösterdiği, bu durumun bir yandan soruşturmanın başlangıcındaki örgütsel niyet, amaç, kurgu, hedef ve kararlılığı ortaya koyduğu gibi öte yandan operasyondan sonraki aşamada soruşturmaya Başbakan'ın dahil edilmesinin hedeflendiğine, soruşturmanın operasyon aşamasında ve fezlekede bu hedefin gizlenmeye çalışıldığına ve soruşturmanın nihayet Başbakan Erdoğan ile başında bulunduğu Türkiye Cumhuriyeti Hükûmetini devirmek amacıyla başlatılıp yürütüldüğüne işaret eden önemli bir gösterge niteliğinde olduğu değerlendirilmiştir. 6.Alt Düzeydeki Personelin Soruşturmaya Motive Edilmeye Çalışıldığını Gösteren Söz ve Eylemler; Yukarıda, "özel soruşturma usulüne tabi başbakan ve bakanlarla ilgili delil toplanması / dolaylı yoldan soruşturma yürütülmesi" başlığı altında da ifade edildiği üzere, İstanbul Emniyet Müdürlüğü Mali ve Organize Suçlarla Mücadele Şube Müdürlüklerinde adli kolluk yetkilisi / görevlisi olarak görev yapan FETÖ/PDY silahlı terör örgütü üyesi bir kısım sanıklar tarafından iş ve işlemleri yürütülen dava konusu suç soruşturmalarında, olay tarihinde 61. Cumhuriyet Hükûmetinde Bakanlık görevini ifa eden ..., ..., ... ve ... hakkında savcılık ve kolluk görevlileri tarafından suç soruşturması yürütüldüğüne, soruşturma iş ve işlemleri tesis edildiğine, Anayasaya aykırı olarak doğrudan Bakanlarla ilgili "görevleriyle ilgili suç isnatları" çerçevesinde delil toplanması cihetine gidildiğine dair çok sayıda delil, iz ve emare bulunduğu, bu bağlamda yaklaşık 14-15 ay süren soruşturma sürecindeki telefon görüşmelerinin iletişim tespit tutanağı haline getirilmesinin, kullandıkları telefonlara ait baz sinyal kayıtlarının takip edilerek cell/harita görüntülerinin tutanağa bağlanmış olmasının, hedef şahısların takibi adı altında Bakanların görüntülerine yer veren usulsüz fiziki takip tutanakları düzenlenmesinin özel soruşturma usulüne tabi Bakanlarla delil toplandığına delalet ettiği anlaşılmış, nitekim bu hususlara daha önce değinilmiştir. Bu hukuka aykırı nitelikteki soruşturma işlemleri yapılırken ve delillendirme faaliyetleri yerine getirilirken, örgütsel yapı içerisinde yer almayan veya yapı içerisinde yer almakla ve soruşturma kapsamında özel soruşturma usulüne tabi Bakanlarla ilgili delil toplama faaliyeti yürütüldüğünü bilmekle birlikte buna rağmen soruşturmanın nihai amacını bilmeyen veya bu konuda karar alma / inisiyatif gösterme yetkisini haiz olmayan alt düzeydeki polis memurlarının bir yandan soruşturmadan üst düzey devlet yetkililerinin haberi olduğu şeklindeki sözlerle aldatılırken, öte yandan soruşturmaya motivasyonlarının sağlandığı tespit edilmiş, dolayısıyla bu hususu ortaya koyan beyan ve delillerin önem arz ettiği, daha önce sanık ...'un ifadelerinden hareketle değinilen bu hususa, kısmen tekrar mahiyetinde de olsa, "17 Aralık soruşturmalarının örgütsel amaç ve motivasyonla yapıldığına delalet eden sair hususlar" başlığı altında değinilmesi gerektiği değerlendirilmiştir. Mali Şube tarafından yürütülen 2012/120653 Sayılı soruşturma kapsamında, suç tarihinde Avrupa Birliği Bakanı olan ...'ın görev yaptığı Bakanlık İstanbul Ofisinin görüntülerinin yer aldığı 19/04/2013 tarihli teknik araçlarla izleme faaliyetine ilişkin 25/04/2013 tarihli fiziki takip tutanağını düzenleyen 34-TM-00121 aidiyet numaralı 315589 sicil sayılı polis memuru sanık ... 26/03/2014 tarihli müfettişlik ifadesinde, 08/12/2015 tarihli müdafi eşliğindeki kolluk ifadesinde ve mahkeme huzurunda 10/12/2018 tarihli savunmasında; kısım amirinden gelen talimat üzerine 19/04/2013 günü takip tarassut amacıyla ...'ın Bakanlığını yaptığı Avrupa Birliği Bakanlığı'nın Ortaköy'deki İstanbul Ofisi civarına gittiğini, bir süre sonra deniz yoluyla Ortaköy'e gelen Rıza Sarraf isimli şahsın motosikletle takip mahalline gelen bir kuryeden elden teslim aldığı paketle Bakanlık ofis binasına girerek bir süre orada kaldığını, daha sonra çıkarak tekrar aynı yolla Ortaköy'den ayrıldığını, takip mahallinde bizzat gördüğü bu olayları görev için yanında bulundurduğu anahtarlık kameraya kaydettiğini, yaptığı takip tarassut faaliyeti sona erince olay yerinden ayrılmak için takip tarassut kısım amiri ...'e telefonda bilgi vererek geç vakit olduğunu, az sonra trafiğin yoğunlaşacağını söyleyip görüntüleri ertesi ... şubede tutanağa bağlamak kaydıyla Beykoz'daki evine gitmek için izin istediğini, ancak ...'in "herkes o görüntüleri bekliyor sen şubeye gel görüntüleri getir" diyerek çağırması üzerine şubeye giderek anahtarlık kamerada aldığı görüntüyü ortak kullanımdaki bilgisayardan bir flash belleğe atarak Başkomiser ...'e flash bellek ile elden teslim ettiğini, tutanak düzenlemeden önce Rıza Sarraf'ın Bakanlık ofisine gittiğini tutanakta belirtip belirtmemekle alakalı tereddüt yaşadığını, bu hususu kısım amiri ...'e sorduğunda İbiş'in soruşturmadan / konudan Başbakan'ın veya devlet yetkililerinin haberinin olduğunu, o yüzden rahat çalışmalarını ve herhangi bir sıkıntı olmayacağını söylediğini ifade etmiştir. Sanık ...'un beyanlarına nazaran bu alt başlık açısından dikkat çekici olan ve soruşturmada örgütsel amacın varlığına işaret eden hususlar; fiziki takip tarassut kısmında görevli polis memuru ...'un fiziki takip ve tarassut tutanağında belirtip belirtmemek noktasında tereddüt yaşadığı bir konuda, takip tarassut kısım amiri olan örgüt mensubu eski başkomiser sanık ...'in talimatı doğrultusunda Rıza Sarraf'ın gittiği adresin Avrupa Birliği Bakanlığı İstanbul Ofisi olduğu hususuna tutanakta özellikle yer vermiş olması ve ayrıca sanık ... tarafından polis memuru Yalçın'a takip faaliyetine dair görüntülerin Mali Şubede herkes tarafından beklendiğinin ifade edilerek bu görüntülerin ivedilikle temin edilmeye çalışılması hususlarıdır. Bu ifadeler, kuşkusuz ki, soruşturma kapsamında yasal hiyerarşi dışında örgüt hiyerarşisi ile hareket eden FETÖ/PDY mensubu adli kolluk görevlisi sanıkların örgütsel amaç ve motivasyonla hareket ettiklerini, bir polis memurunun dahi Bakanla ilgili yetkisiz ve hukuksuz olarak soruşturma yürütüldüğü algısına sebebiyet vereceğinden bahisle tutanağa yazıp yazmamak konusunda tereddüt geçirdiği bir hususun örgüt üyesi kısım amiri tarafından soruşturma için önem arz ettiğinden bahisle tutanağa geçirilmesini sağladığını, ayrıca görüntüleri ertesi ... getirerek tutanak düzenleyeceğini söyleyen polis memurunun alelacele şubeye gelmesi, görüntülerin herkes tarafından beklenildiği söylenerek görev gereği yürütülen olağan bir suç soruşturmasından farklı, kaynağını yasal hiyerarşiden almayan, örgütsel bir aidiyet, bağlılık ve adanmışlık duygusundan beslenen farklı bir saik ve güdülenmeyle hareket edildiğini gösteren beyanlardır. Öte yandan, aynı beyanlar bir yönüyle "konudan Başbakanın veya devlet yetkililerinin haberi var, rahat olun, sıkıntı olmaz" minvalindeki sözler söylenerek bir yandan soruşturma içeriğinden bilgi sahibi olmayan polis memurunun soruşturma ile ilgili motivasyonunu sağlamaya dönük, ayrıca diğer yönüyle Örgütle bağı olmadığı için soruşturmadan bilgi sahibi olmayan polis memurları üzerinde emir -otorite ilişkisi ve nüfuzun kötüye kullanılması suretiyle soruşturmada adeta kullanılarak aldatılmış olduklarına delalet eden ifadeler niteliğindedir. Bu durum, Teknik Takip ve İzleme Büro Amirliğinin fiziki takip tarassut kısmında görev yapan ve soruşturma kapsamında yalnızca sahada kendilerine verilen takip tarassut faaliyetini yürütmeleri hasebiyle ve bir kısmının örgütsel aidiyeti ve mensubiyetinin tespit edilememesi sebebiyle soruşturmanın sadece takip ettikleri / izledikleri hedef şahıslarla ilgili bölümüne vakıf oldukları değerlendirilen ... ve onun konumundaki fiziki takip görevlilerinin, şube içerisinde, soruşturma konusundan Başbakanın veya üst düzey devlet yetkililerinin haberi olduğu hususunu kendi aralarındaki sohbetlerde çok kuvvetle muhtemel konuştukları gerçeği ile birlikte düşünüldüğünde, bu şekilde görev yapan birçok personelin aldatılarak aynı motivasyonla hareket edilmesinin sağlanıldığı daha iyi anlaşılacaktır. Bu başlık altında dile getirilebilecek bir diğer örnek; Organize Suçlarla Mücadele Şubesi tarafından yürütülen 2012/125043 Sayılı soruşturma kapsamında gerçekleştirilen teknik takip / dinleme faaliyetleri sırasında, teknik takip faaliyetini gerçekleştiren dinlemeci personelin, dönemin Çevre ve Şehircilik Bakanı ...'ın seslerinin KDM sistemine düşmesi bir başka deyişle soruşturmada teknik takibi yapılan hedef kişilerin Çevre ve Şehircilik Bakanı Bayraktar ile telefon görüşmesi yapmaları halinde mutlak surette ve ne olursa olsun amirlere ve üstlere bilgi vermelerinin tembihlenmesi hususudur. Bu hususun ise, 2012/125043 Sayılı suç soruşturması kapsamında Organize Suçlarla Mücadele Şube Müdürlüğü Teknik Takip ve İzleme Büro Amirliğinde 34-TO-74068 aidiyet numarasıyla dinlemeci personel olarak görev yapan sanık ... Okur tarafından esasa ilişkin savunmalarının alındığı 18/02/2019 tarihli 115. celsede dile getirildiği anlaşılmıştır. Bilgi Teknolojileri ve İletişim Kurumu Başkanlığından celp olunarak dosyaya getirtilen 2012/125043 Sayılı soruşturma kapsamında gerçekleştirilen teknik takip / dinleme faaliyetlerine ilişkin log kayıtlarının incelenmesinde; 2012/125043 Sayılı suç soruşturması süresince Teknik Takip ve İzleme Büro Amirliğinde görevli polis memuru olarak 34-TO-74068 aidiyet numarasıyla dinleme yaptığı ve Çevre ve Şehircilik Bakanı ...'ın soruşturma kapsamında iletişim tespit tutanağı haline getirilen toplam 66 adet telefon görüşmesinden, ses ID numaraları ve tarihleri kayıtlarda ayrıntılı olarak belirtilen, 22 görüşmesini 70 kez dinlediği tespit edilen, FETÖ/PDY silahlı terör örgütü mensubiyetinden ötürü 5237 Sayılı TCK'nın 314/2, 3713 SK'nın 5/1 maddeleri uyarınca mahkumiyetine karar verilen sanık ... Okur'un 18/02/2019 tarihli oturumdaki esasa ilişkin savunmasının konuyla ilgili kısmında özetle; 2008 yılı Temmuz'da polis memuru olarak atandıktan kısa bir süre sonra 2009 yılı başlarında Organize Suçlarla Mücadele Şube Müdürlüğünün teknik takip kısmında dinlemeci olarak göreve başladığını, teknik takipte (A), (B), (C) ve (D) şeklinde dört ayrı dinleme grubunun bulunduğunu, her bir grupta yaklaşık 12-13 dinlemeci personelin görev yaptığını ve başlarında komiser yardımcısı rütbesinde bir grup amirinin bulunduğunu, Organize Şube'de yürütülen teknik takipli soruşturmaların dinleme faaliyetlerinin bu gruplarda görev yapan polislerce yerine getirildiğini, kendisinin (B) grubunda görev yaptığını, Toki dosyası olarak bilinen başta Ağaoğlu Maslak 1453 projesi olmak üzere İstanbul'daki imar yolsuzlukları ve usulsüzlüklerine dair 2012/125043 numaralı soruşturmanın dinlemelerinin (B) grubu dinlemecileri tarafından yapıldığını, soruşturma sürecinde yaptığı dinlemeler sırasında Bakan ...'ın hedef şahıslarla olan görüşmelerine tanık olduğunu ve o dönem Telekomünikasyon İletişim Başkanlığının KDM (kanuni dinleme modülü) sistemine otomatik olarak düştüğü için bu sesleri dinlediğini, ancak bu görüşmelerde herhangi bir suç unsuruna rastlamadığından dolayı Tibnot programına da içeriğinde suç unsuru var diye not almadığını, KDM sisteminde suç unsuru görüşmeleri ifade eden "değerli sakla" butonunu da işaretlemediğini, buna rağmen bu görüşmelerin kendisinin bilgisi ve iradesi dışında tape yapıldığını sonradan öğrendiğini ve anladığını, soruşturma kapsamında görev alan grup komiserleri Necmettin Karapınar ve A. Atik'in diğer soruşturmalardan farklı ve rutin dışı olarak bu soruşturmada "Bakan ...'ın görüşmesi olursa, suç unsuru içersin içermesin ne olursa olsun mutlak surette bize bilgi verin" diye tembihte bulunup sözlü talimat verdiklerini, bu nedenle Bakanın sesi düştüğü vakit mutlaka grup komiserini bilgilendirdiklerini, soruşturmanın Bakan ile ilgili yönünü 17 Aralık sabahı Mali Şubenin yürüttüğü soruşturmayla birlikte operasyon yapıldığı zaman anladığını ve idrak ettiğini, böylelikle gerçek amacın imar usulsüzlüğü ve yolsuzluğunu soruşturmak değil ve fakat işin içerisine Bakanı / Bakanları da katarak hükûmeti zor durumda bırakmak olduğunu 17 Aralık sabahı anladığını ifade ettiği görülmüştür. Sanık ... Okur'un esasa ilişkin savunmaları sırasında sarf ettiği bu sözlerden ortaya çıkan esas gerçek; Organize Suçlarla Mücadele Şube Müdürlüğünce 2012/125043 sor.sayısı üzerinden takibi yapılan ve soruşturulan asıl hususun, soruşturmadaki temel amaç ve gayenin, FETÖ/PDY mensubu adli kolluk görevlisi sanıkların ifade ettikleri gibi Çekmeköy eski Belediye Başkanı ... liderliğinde, Çevre ve Şehircilik Bakanlığında etkin olan haksız ekonomik çıkar amaçlı suç örgütünün İstanbul'da gerçekleştirdiği imar yolsuzlukları ve usulsüzlüklerini tespit etmek, suçla mücadele etmek ve suçu delillendirmek olmayıp ve fakat Çevre ve Şehircilik Bakanı ... ve çevresindeki ilişkiler üzerinden aleyhinde veri ve delil toplamak olduğunun anlaşılmış olmasıdır. Sanık ... Okur, kurgusal nitelikteki soruşturmayı başlatan, koordine eden, talimatlarıyla yönlendiren FETÖ mensubu Organize Şubedeki yönetici kadrosunun Bakan ...'ın içeriğinde suç unsuru bulunsun bulunmasın tüm görüşmelerinden kendilerine bilgi verilmesi ve haberdar edilmeleri talimatı verdiklerini, bu görüşmelerin içeriğinde suç unsuru geçmese bile iletişim tespit tutanağı haline getirildiğini dile getiren ifadeleriyle aslında bu gizli niyeti, amacı ve hedefi açıkça ortaya koymuş bulunmaktadır. 7.Soruşturmaların Başında Hemen Telefon Dinlemelerine Başlanılması / Telefon Dinlemelerinin Ölçüsüz Yapılması; Herkesçe malum olduğu üzere, adli dinleme olarak bilinen, suç veya faillerinin ortaya çıkarılması amacıyla iletişimin tespiti, iletişimin dinlenmesi, kayda alınması ve sinyal bilgilerinin değerlendirilmesine ilişkin usul ve esaslar 5271 Sayılı Ceza Muhakemesi Kanununun 135 <BR>ila 138. maddelerinde düzenlenmiş bulunmaktadır. Telekomünikasyon yoluyla yapılan bir iletişimin denetlenmesinin maddi anlamda hukuka uygunluğu için, hakim kararı veya onayı, öte yandan isnat olunan suçun da CMK m.135/8'de yer alan katalog suçlardan olması yeterli değildir. Şüphesiz ki bunlar yasanın zorunlu olarak aradığı şekli gerekliliklerdir. Bunun ötesinde adli amaçlı dinleme kararının, esasen, CMK m.135 ila 138'de öngörülen emredici hükümleri karşılayacak somut hukuki ve fiili gerekçelere sahip olması gerekmektedir. Ne var ki kağıt üzerinde böyle olmakla birlikte, ülkemizde ilk hukuki altyapısı, 1999 yılında yürürlüğe giren 4422 Sayılı Çıkar Amaçlı Suç Örgütleriyle Mücadele Kanunu ile oluşturulan ve bilahare 01/06/2005 tarihinde yürürlüğe giren 5271 Sayılı Ceza Muhakemesi Kanunu ile çerçevesi genişletilen ceza muhakemesinde telekomünikasyon yoluyla iletişimin denetlenmesi tedbirinin, süreç içerisinde fiilen, silahlı terör örgütü FETÖ/PDY tarafından ve onun emniyet ve yargıda yerleşmiş mensupları eliyle, toplumsal yaşamın hemen her kesitini, basını, medyayı, sporu, siyaseti, ekonomiyi dizayn etmek için kurgulanan ve gerçekleştirilen kumpas soruşturmalarında çok etkili bir silah olarak kullanıldığına, araçsallaştırıldığına, suiistimal edildiğine maalesef tanık olunmuş, silahlı terör örgütü FETÖ bu süreçte özellikle jandarma ve emniyette en güçlü olduğu istihbarat birimleri ile operasyonel birim olarak tabir edilen, adli soruşturmaları yürütme yetkisini haiz terör, organize, kaçakçılık, mali ve narkotik şubeler eliyle önleyici ve adli dinleme faaliyetleri üzerinden her türlü kötü emelini gerçekleştirmekte başarılı olmuştur. Gerçekten de, özellikle silahlı terör örgütü FETÖ/PDY'nin kadrolaşarak emniyet ve yargıda etkili bir güce eriştiği 2007 yılından sonra belirginleşen soruşturma süreçlerinde alınan dinleme kararlarında somut ve hukuki fiili gerekçeler gösterilmemiş, basmakalıp sözler kullanılarak taleplerin dayanakları oluşturulmuş, yargı kararlarında da bu dayanaklara yer verilmeksizin yalnızca CMK m.135'in birkaç cümlesi tekrar edilmiş, telekomünikasyon yoluyla yapılan iletişimin denetlenmesi somut delillere ulaşmada veya somut delilleri desteklemede uygulanması gereken "son çare" ve "ikincil yöntem" olarak görülmemiş, şüpheli veya sanığın iddiaya konu suçu işlediğine dair kuvvetli şüphe sebepleri veya kuvvetli şüpheyi gösteren somut olgular aranmadığı gibi, başka şekilde delil elde etmenin mümkün olup olmadığı gerçek anlamda araştırılmamış, telefon veya ortam dinleme; asli delil elde etme yöntemi olarak görülmüş, buradan elde edilen kayıtlara yüksek değer verilmiş, suçlamalar da bu kayıtların subjektif yorumu suretiyle yapılmış, hayat alanları izlemeye alınan insanlar adeta konuşamaz, telefonda veya birlikte olduklarında şaka dahi yapamaz hale getirilmiş, bireylerin insan haklarının güvence altına alınmasına dair uluslararası hukuk metinleri ve Anayasanın 20-22. maddeleriyle güvence altına alınmış olan özel hayatın gizliliği ve haberleşme hürriyetinin özünü zedeleyen müdahaleler yapılmış, demokratik ve güvenli bir toplumda yaşamak isteyen hiç kimsenin itiraz edemeyeceği "örgütlü suçlulukla mücadele" kılıfına gizlenen örgütsel amaç ve hedefler uğrunda toplumun hemen her kesiti adeta dinlendiği paranoyasına kapılmıştır. Telekomünikasyon yoluyla iletişimin denetlenmesi için gerekli olan mahkeme kararları alınırken; kimi zaman terör örgütünün yargı içerisinde yerleşmiş olan soruşturma birimleri ve mahkemelerde görev yapan savcı ve hakimleri kullanılmış, kimi zaman bu soruşturmalar özelinde olduğu gibi örgütün emniyetteki uzantıları eliyle soruşturmaların nihai ve gerçek amacını gizleyecek ve kamufle edecek biçimde iletişim talep raporları ve yazılarına her şey tüm çıplaklığıyla derc edilmemiş ve yazılmamış, böylelikle mahkemelerde görev yapan ve örgütsel mensubiyetleri ve aidiyetleri olmayan hakimlerin hukuki denetim imkanı ortadan kaldırılmış, kimi zaman tapelerin tamamının bazı soruşturma savcılarından dahi gizlenmesi yoluyla gerçek hedef ve niyet saklanmış, öte yandan soruşturma operasyon aşamasına getirildiğinde ise örgüt mensubiyeti ve aidiyetinde kuşku bulunmayan savcılarla işbirliği içerisinde hareket edilerek düğmeye basılmış, maalesef kimi zaman da emniyet tarafından klasör klasör getirilen soruşturma evrakının adliyelerdeki malum iş yükü ve yoğunluğunun etkisiyle yeterince incelenememesinden ve bazen de yargıçların normal hiyerarşik yapı içerisinde hareket ettikleri düşünülen / sanılan emniyet personelinin önlerine getirdikleri kapsamlı nitelikteki örgütlü suç soruşturmalarını zaafa uğratmak endişelerinden yararlanılmış ve bunlardan istifade edilmiştir. FETÖ/PDY silahlı terör örgütünce kurgulanan ve örgütün yargı ve emniyette yerleşmiş mensupları eliyle hayata geçirilen bilinen kumpas soruşturmalarda özellikle sözde delillerin uydurulması / yaratılması ve toplanması süreçlerinde "suç örgütü" kavramı üzerinden dinlemeler yapılmış, hatta adli dinleme yapılmadan önce şartları itibariyle daha kolay uygulanan "önleme dinlemesi" vasıta olarak kullanılmış, adli dinlemelerde ise varsayıma dayalı ve peşin kabullerle "suç örgütü" oluşturulmak suretiyle takibe konu edilen suçların katalog suç kapsamına girip girmediği dikkate alınmaksızın, "suç örgütü" üzerinden gerçekleştirilen dinlemelerden elde edilen kayıtlar "delil" sayılmış, soruşturma ve kovuşturmalar bu şekilde şeklen hukuka uygun gibi gözüken ancak maddi olarak hakikate ve hukuka aykırı sözde deliller üzerine bina edilmiş, böylelikle Örgüt özellikle emniyet istihbarat ve diğer adli birimlerdeki mensupları, yargıdaki uzantıları eliyle sahip olduğu imkan ve kabiliyetler ile hukukun kendisine tanıdığı ve maalesef araçsallaştırıp kötü niyetlerine alet ettiği iletişimin denetlenmesi gibi bir takım hukuki enstrümanlar sayesinde artık kumpas oldukları kamuoyunun kahir ekseriyetince de kabul edilen soruşturma ve kovuşturma süreçlerini yürütmüş, pek çok kişi, grup, yapı ve topluluğu itibarsızlaştırmış, insanların hayatlarını karartmış, bir kısmının ise cezaevlerinde ölmesine sebebiyet vermiştir. Bu açıklamalardan da anlaşılacağı üzere, silahlı terör örgütü FETÖ/PDY'nin özellikle kolluk ve yargıda gücünün doruklarına eriştiği 2007-2013 yılları arasındaki süreçte gerçekleştirilen çok sayıda örgütlü suç soruşturmasında telekomünikasyon yoluyla iletişimin denetlenmesi tedbirinin bir araç olarak kullanıldığı, telekomünikasyon yoluyla yapılan iletişimin denetlenmesinin somut delillere ulaşmada veya somut delilleri desteklemede uygulanması gereken "son çare" ve "ikincil yöntem" olarak görülmediği, şüpheli veya sanığın iddiaya konu suçu işlediğine dair kuvvetli şüphe sebepleri veya kuvvetli şüpheyi gösteren somut olgular aranmadığı gibi, başka şekilde delil elde etmenin mümkün olup olduğunungerçek anlamda araştırılmadığı, örgütlü suçla mücadelede başka suretle delil elde etmenin imkansızlığı veya güçlüğü bahanesi ve mazeretine sığınılarak daha doğrusu bu argüman kullanılarak telefon veya ortam dinlemenin asli delil elde etme yöntemi olarak görüldüğü, adli dinlemelerin TCK'nın 220. maddesinde tanımını bulan ve CMK'da katalog suç olarak sayılan "suç örgütü" üzerinden gerçekleştirildiği, adli dinlemelerde varsayıma dayalı ve peşin kabullerle "suç örgütü" oluşturulmak suretiyle takibe konu edilen suçların katalog suç kapsamına girip girmediği dikkate alınmaksızın dinleme faaliyetlerinin "suç örgütü" üzerinden gerçekleştirildiği, bütün soruşturmaların da başlangıçta hukuki olmayan bu kararlar üzerine inşa edildiği artık bilinen ve gerçek bir vakıa olarak karşımıza çıkmış, bu tür eylem ve işlemlerin gerçekleştirildiği soruşturmaların ise karakteristik bir FETÖ soruşturması olduğu şüphesiyle yaklaşılması sonucunu beraberinde getirmiştir. Bu konuda verilebilecek en iyi örneklerden birisi, FETÖ/PDY silahlı terör örgütü tarafından yürütülmüş bir kumpas davası niteliğinde olduğu, ilk derece mahkemesinin kararı ile ortaya konan kamuoyunda bilinen ismiyle Tahşiye kumpası davasıdır. Bahse konu davaya ilişkin karar gerekçesi incelendiğinde; Fetullahçı terör örgütünün İstanbul İl Emniyeti İstihbarat Şube Müdürlüğünde yerleşmiş mensupları eliyle aynı örgütün Terörle Mücadele Şube Müdürlüğünde görev yapan üyelerine gönderilmiş olan "Radikal Tahşiye Grubu Faaliyetleri" konulu, içeriği somut hiçbir veri ile desteklenmemiş 29/04/2009 tarihli resmi yazının hemen akabinde dört ... sonra İstanbul Cumhuriyet Başsavcılığının o tarihte faal olan CMK'nın 250.maddesiyle yetkili Birimi nezdinde 04/05/2009 tarihli yazı ile soruşturma izni talep edildiği, terör şubenin izin talebinin ertesi ... olan 05/05/2009 günü 2009/1016 sayısına kayden soruşturma izni verilerek bir adli soruşturma başlatıldığı, hemen aynı ... bahse konu tarihte İstanbul Terör Şube Sağ Terörle Mücadele Büro Amiri sıfatını haiz olan, aynı zamanda dosyamız sanıklarından, ... imzası ile TEM Teknik Büro Amirliğine yazılan şube içi yazışma niteliğindeki bir resmi yazı ile haklarında soruşturma izni verilen yazı içeriğinde isimleri belirtilen 20 kişi ile alakalı teknik takip çalışmalarına esas olmak üzere kullanımlarındaki mobil telefon hatları ile gerekli araştırmaların yapılması hususunda talepte bulunulduğu, Teknik Büro Amirliğince yapılan sadece bir (1) günlük sözde araştırma neticesinde İstihbarat Şube Müdürlüğünün 29/04/2009 tarihli bilgi notunda isimleri belirtilen 20 kişinin fiili kullanımında bulunan mobil telefon hat numaralarının tespit edilerek 06/05/2009 tarihli yazı ile soruşturma bürosuna bildirildiği, bunun hemen akabinde aynı ... 06/05/2009 tarihli yazı ile bu kez şüphelilerin kullanımında bulunduğu tespit edilen mobil telefon hatları ile alakalı olarak İstanbul Cumhuriyet Başsavcılığından 5271 Sayılı Ceza Muhakemesi Kanununun (CMK) 135.maddesinde yazılı "telekomünikasyon yoluyla iletişimin denetlenmesi" tedbirinin uygulanması için görevli ve yetkili mahkemeler nezdinde gerekli kararların alınması talebinde bulunulduğu, yerinde görülen vaki istem üzerine İstanbul 11. Ağır Ceza Mahkemesi Nöbetçi Hakimliğinin 06/05/2009 tarih ve 2009/545 teknik takip numaralı kararı ile talep yazısında belirtilen 20 kişi hakkında CMK'nın 135.maddesindeki "iletişimin içeriğinin tespiti ve denetlenmesi" tedbirinin uygulanmasına karar verildiği, soruşturma kapsamında bu tarihten itibaren yaklaşık 8-9 ay süreyle uygulanan ve başka şüphelilerin dahil olmasıyla genişletilen iletişimin denetlenmesi tedbirine dair diğer kararların, soruşturmanın hemen başında suç örgütünün varlığı gerekçesine dayalı olarak verilen hukuka aykırı bu ilk karar üzerine inşa edildiği, bu süreçte soruşturma şüphelileri aleyhine delillerin kasten uydurulduğu, var olan delillerin ise kasten aleyhe yorumlandığı, dinlemeler dışında hukuka uygun elde edilen veri ve deliller olmadığı, 22/01/2010 tarihli eş zamanlı operasyonda soruşturma şüphelilerine isnat edilen silahlı terör örgütü suçunun maddi eser ve delillerinin kasten uydurulması babında soruşturma şüphelilerinden birisinin sohbet evine önceden patlayıcı mühimmat yerleştirilerek arama sırasında şüphelinin evinde bulunmuş gibi hareket edildiği, bu sayede Tahşiye gurubu olarak bilinen bir dini cemaat üyelerine kumpas kurulduğu, 22/01/2010 tarihli operasyon bir kenara bırakılırsa özetle Tahşiye grubu olarak bilinen cemaat üyelerine yönelik sözde örgüt soruşturmasının FETÖ/PDY silahlı terör örgütünün emniyetteki uzantıları eliyle ve örgüt liderinin talimatıyla kurgulanıp başlatıldığı ve başlangıcından hemen sonra alınan teknik ve fiziki takip kararları uygulanarak sürdürüldüğü, kumpas soruşturmasının şeklen hukuka uygun gibi gözüken maddi anlamda hukuka aykırı telefon dinlemeleri ve fiziki takipler üzerine inşa edildiği ifade edilmiştir. Dava konusu somut olayda, Organize ve Mali Suçlarla Mücadele Şube Müdürlüklerince takip edilen ve yürütülen 2012/120653 ve 2012/125043 Sayılı soruşturmalarda da aynı yöntemin uygulandığı; adli dinleme kararlarının varsayıma dayalı, peşin kabulle oluşturulmuş "suç örgütleri" üzerinden alınarak, soruşturmaların hukuki olmayan bu ilk kararlar üzerine inşa edildiği, nitekim Organize Şubenin yürüttüğü 2012/125043 Sayılı görünüşteki suç soruşturmasının 18/09/2012 tarihli ihbar üzerine 21/09/2012 tarihinde başlatılmasından sadece (3) ... sonra 24/09/2012 tarihinde sulh ceza mahkemesinden iletişimin denetlenmesi kararının istenildiği, vakıa İstanbul 16. Sulh Ceza Mahkemesi'nin aynı tarihli ve 2012/576 değişik iş sayılı kararı ile "şüphelilerin suç örgütü kurduklarına dair somut ve yeterli delil bulunmadığı" gerekçesiyle talebin reddedildiği, üstelik İstanbul 40. Asliye Ceza Mahkemesi'nin 01/10/2012 tarihli kararıyla da bu karara yönelik itirazın "mahkemeye sunulan delillerin kuvvetli suç şüphesini uyandırmadığı, e-posta ihbarını yapan kişinin tespit edilip ayıntılı beyanı alınarak somut delillerin tespitini gerektiği, gerçekleştiği iddia edilen araba kurşunlama olayı ile ilgili soruşturma yapılması için iletişimin tespiti yoluyla delil toplanmasının gerekli olmadığı, öncelikle başka yollarla delil toplanması, en azından böyle bir çabadan sonra başka yolla delil toplanmasının neden mümkün olduğunundelilleriyle açıklanması gerektiği, bu nedenle sulh ceza mahkemesinin itiraz konusu kararında isabetsizlik bulunmadığı" gerekçesiyle reddine karar verildiği halde, sonuç vermeyeceği zaten bilinen araştırmalar yapılmış gibi göstermelik bir iki tutanak düzenlendikten sonra talebin tekrarlandığı, Başsavcılığın bu gerekçeleri ekleyerek 05/10/2012 tarihinde bu defa İstanbul 33. Sulh Ceza Mahkemesinden talepte bulunduğu, İstanbul 33. Sulh Ceza Mahkemesi'nin talep doğrultusunda "çıkar amaçlı suç örgütü kurmak ve buna bağlı olarak örgüt faaliyetleri" kapsamında delil elde edilmesi gerekçesiyle CMK'nın 135. maddesi uyarınca şüpheliler A.İ, H.G, S.A ve H.Ö'ün iletişimlerinin (3) ay süreyle denetlenmesine karar verildiği, soruşturma kapsamında diğer şüphelilerin iletişimlerinin denetlenmesine dair sonraki kararların, soruşturmanın başlangıcından hemen kısa bir süre sonra alınan bu ilk dinleme kararı ile yapılan dinleme ve tespitler sırasında elde edilen bilgilere dayandırılarak alındığı görülmektedir. Görüleceği üzere, Organize Şube eliyle yürütülen 2012/125043 Sayılı soruşturmada, FETÖ soruşturmalarının karakteristik özelliklerini yansıtan biçimde, başlangıcından çok kısa bir süre sonra iletişimin denetlenmesi tedbirine başvurulmuş, muhtemelen başlangıçta öngörülmeyen biçimde ortaya çıkan talebin reddi ve itiraz süreçleri de bir şekilde aşıldıktan sonra telekomünikasyon yoluyla iletişimin denetlenmesi tedbiri uygulanmaya başlanmış, soruşturma kapsamında asıl hedeflenen diğer şüphelilerle ilgili iletişimin dinlenilmesi kararları bu ilk karar üzerine bina edilmiş, soruşturmanın başlangıcındaki ilk dinleme kararı yine FETÖ soruşturmalarının karakteristik özelliklerini yansıtan biçimde torba madde olarak değerlendirilen TCK m.220'ye mümas "çıkar amaçlı suç örgütü kurmak ve buna bağlı olarak örgüt faaliyetleri"nden alınmış, bir araç kurşunlama hadisesinden yola çıkarak her nasılsa A. Ağaoğlu'nun iddia konusu imar yolsuzluklarını ve usulsüzlüklerini ancak ve ancak birden fazla kişinin belli bir suç organizasyonu dahilinde ortak hareket etmesiyle gerçekleştirebileceği ve bu nedenle örgütlü bir yapının bulunduğu peşin kabulünden hareket edilmiş, varsayıma dayalı ve peşin kabullerle "suç örgütü" oluşturulmak suretiyle takibe konu edilen diğer suçların (imar kirliliğine neden olmak, resmi ve özel evrakta sahtecilik, nüfuz ticareti, Boğaziçi ve Kıyı Kanunlarına muhalefet, vs gibi) katalog suç kapsamına girip girmediği dikkate alınmaksızın yaklaşık 14 ay süren dinleme faaliyetlerinin tamamı "suç örgütü" üzerinden hukuka aykırı olarak gerçekleştirilmiş ve yine her nedense soruşturmanın başlangıcında çıkar amaçlı suç örgütü kurmak ve buna bağlı örgüt faaliyetlerinden ötürü somut delillere dayalı kuvvetli şüphe sebeplerinin varlığı gerekçesiyle CMK m.135 gereği hakkında iletişimin denetlenmesi tedbiri uygulanan soruşturma şüphelisi A. Ağaoğlu'nun 17 Aralık operasyonu sonrası mevcut delil durumu itibariyle sadece adli kontrol istemiyle mahkemeye sevk edilebildiği anlaşılmıştır. Bir diğer yandan, Mali Şube eliyle yürütülen 2012/120653 Sayılı soruşturmada, yine FETÖ soruşturmalarının karakteristik özelliklerini yansıtan biçimde, soruşturmanın başlangıcından çok kısa bir süre sonra iletişimin denetlenmesi tedbirine başvurulduğu, suç soruşturmasının 13/09/2012 tarihinde başlatılmasından sadece (1) ... sonra, her nasılsa şüpheliler hakkında soruşturmanın ertesi günü kuvvetli suç şüphesine ulaşıldığı belirtilerek 14/09/2012 tarihinde sulh ceza mahkemesinden iletişimin denetlenmesi kararının istenildiği, İstanbul 5. Sulh Ceza Mahkemesince soruşturmanın başlamasından sadece dört ... sonra verilen 17/09/2012 tarihli karar ile şüpheli Rıza Sarraf ve beraberindeki 11 gerçek kişi hakkında "çıkar amaçlı suç örgütü kurmak, suç örgütü faaliyeti çerçevesinde altın kaçakçılığı ve suç gelirlerinin aklanması" suçlarının işlendiğine dair kuvvetli şüphe sebeplerinin varlığı ve başka surette delil elde etme imkanın bulunmaması nedeniyle CMK'nın 135. maddesi uyarınca (3) ay süreyle iletişimlerinin denetlenmesine karar verildiği, soruşturma kapsamında diğer şüphelilerin iletişimlerinin denetlenmesine dair sonraki kararların, soruşturmanın başlangıcından hemen kısa bir süre sonra alınan bu ilk dinleme kararı ile yapılan dinleme ve tespitler sırasında elde edilen bilgilere dayandırılarak alındığı, Mali Şubece 14/09/2012 tarihli yazıyla haklarında adli dinleme kararı talep edilen 12 kişiden 5'inin İstanbul İstihbarat Şubesince 02/09/2012 tarihli yazıyla Mali Şubeye isimleri bildirilen kişiler olduğu, Binaenaleyh, dava konusu her iki soruşturmada, silahlı terör örgütü FETÖ/PDY'nin kadrolaşarak emniyet ve yargıda etkili bir güce eriştiği 2007 yılından sonra belirginleşen soruşturma süreçlerinde olduğu gibi ve FETÖ soruşturmalarının karakteristik özelliklerini yansıtan biçimde; telekomünikasyon yoluyla iletişimin denetlenmesi tedbirinin bir araç olarak kullanıldığı, telekomünikasyon yoluyla yapılan iletişimin denetlenmesinin somut delillere ulaşmada veya somut delilleri desteklemede uygulanması gereken "son çare" ve "ikincil yöntem" olarak görülmediği, soruşturmaların başlangıcından hemen birkaç ... sonra iletişim tedbirine başvurulduğu, şüphelilerin iddiaya konu suçları işlediklerine dair kuvvetli şüphe sebepleri veya kuvvetli şüpheyi gösteren somut olgular aranmadığı gibi, başka şekilde delil elde etmenin mümkün olup olduğunungerçek anlamda araştırılmadığı, örgütlü suçla mücadelede başka suretle delil elde etmenin imkansızlığı veya güçlüğü bahanesi ve mazeretine sığınılarak daha doğrusu bu argüman kullanılarak telefon dinlemenin asli delil elde etme yöntemi olarak görüldüğü, adli dinlemelerin TCK'nın 220. maddesinde tanımını bulan ve CMK'da katalog suç olarak sayılan "suç örgütü" üzerinden gerçekleştirildiği, adli dinlemelerde varsayıma dayalı ve peşin kabullerle "suç örgütü" oluşturulmak suretiyle takibe konu edilen suçların katalog suç kapsamına girip girmediği dikkate alınmaksızın dinleme faaliyetlerinin "suç örgütü" üzerinden yapıldığı, telefon dinlemelerinin müteaddit kez uzatılmasına karar verilmek suretiyle koruma tedbirlerinin aşırı derecede ölçüsüz bir şekilde kullanıldığı, 17 Aralık soruşturmalarının bu özellikleri itibariyle de "örgütsel amaç ve motivasyonla, örgütün kumpas soruşturmalarındaki bilindik usul ve yöntemleri uygulanarak" başlatılıp yürütüldüğü değerlendirilmiştir. 8.Rıza Sarraf'a Ait Şifreyle E-mail Adresine Girilerek CMK 134 Çerçevesinde E-posta Takibi Suretiyle Hukuka Aykırı Delil Elde Edilmesi; Mali Şube tarafından yürütülen 2012/120653 Sayılı suç soruşturmasında, soruşturma şüphelisi Rıza Sarraf'ın kullandığı değerlendirilen "riza_sf@hotmail.com" adlı elektronik posta adresi hakkında ilk kez, altında sanık ... Atalay'a ait 34-TM-00184 aidiyet numarası ve imzasının yer aldığı 04/04/2013 tarihli kolluk raporuyla yapılan talep üzerine İstanbul 17. Sulh Ceza Mahkemesi'nin 05/04/2013 tarih ve 2013/141 değişik iş sayılı kararı ile CMK m.135 uyarınca tedbir kararı verildiği, söz konusu karar ile şüphelinin mobil telefonları yanında ayrıca bu elektronik posta adresi üzerinden üçüncü kişilerle gerçekleştirdiği suçla ilgili görüşmelerinin / mail trafiğinin CMK'nın 135. maddesi çerçevesinde, daha önce verilmiş olan tedbirin bir aylık uzatma süresinin hitam bulduğu anlaşılan, 14/04/2013 tarihine değin denetlenmesine karar verildiği, hemen akabinde CMK'nın 135. maddesi çerçevesinde uygulanan bu tedbirin, altında sanıklar Ö. Atalay ve Sefa Erdal'ın aidiyet numaraları ve imzaları yer alan, 10/04/2013 tarihli kolluk raporuyla yapılan talep üzerine İstanbul 25. Sulh Ceza Mahkemesi'nin 11/04/2013 tarih ve 2013/213 değişik iş sayılı kararı ile 14/04/2013 tarihinden itibaren geçerli olmak üzere bir (1) ay süreliğine uzatılmasına karar verildiği, hatta söz konusu tedbirin bilahare İstanbul 26. Sulh Ceza Mahkemesince talebe binaen 10/05/2013 tarihli karar ile 14/05/2013 tarihinden geçerli olmak üzere bir ay süreliğine tekrar uzatılmasına karar verildiği, Hal böyle iken, yani Rıza Sarraf'ın kullandığı mobil telefonlar ile birlikte ayrıca riza_sf@hotmail.com adlı elektronik posta adresi üzerinden üçüncü kişilerle gerçekleştirdiği suçla ilgili görüşmelerinin / mail trafiğinin CMK'nın 135. maddesi çerçevesinde takibine karar verilmiş ve bu tedbir uygulanmakta iken, bundan birkaç ... sonra 34-TM-00145 aidiyet numaralı sanık ... Erdal tarafından düzenlenen 15/04/2013 tarihli raporda Rıza Sarraf'ın her türlü müşterileriyle iletişimini riza_sf@hotmail.com adresi üzerinden gerçekleştirdiği, bilgi ve belgeleri bu mail üzerinden gönderdiği, ancak şüphelinin e-posta dökümlerine sistem vasıtasıyla ulaşılamadığı, bu nedenle bahse konu belgelerin aydınlatılabilmesi için e-posta adresine girilmek suretiyle inceleme yapılabilmesinin gerekli olduğu ifade edilerek, CMK'nın 135. maddesi kapsamında yapılan dinlemeler sonucu öğrenilen / elde edilen şifresiyle mail adresine girilmek suretiyle inceleme kararı alınmasında yarar olduğunun ifade edilmesiyle birlikte savcılık talebi üzerine İstanbul 33. Sulh Ceza Mahkemesi'nin 17/04/2013 tarih ve 2013/242 değişik iş sayılı kararıyla "söz konusu e-posta adresine şifresiyle girilmek suretiyle bir defaya mahsus olmak üzere inceleme yapılmasına" karar verildiği, lakin mahkeme kararında yasal dayanağının gösterilmediği, alınan bu kararla birlikte kolluk tarafından şubede kurulu ve internet erişimi olan bir bilgisayar üzerinden 17/04/2013 günü saat 21.14 itibariyle Rıza Sarraf'a ait mail şifresiyle e-posta adresine girilerek Sarraf'ın geçmişe dönük mail trafiğinin CMK m.134 çerçevesinde incelendiği ve buna dair bir "mail inceleme tutanağı" düzenlendiği, düzenlenen bu tutanakta soruşturma şüphelilerinden A. Happani'nin Rıza Sarraf'a 29/03/2013 tarihinde göndermiş olduğu ve Ekonomi Bakanı Z. Çağlayan'ın adının geçtiği excel ortamında tutulmuş kayıtlarının varlığının tespit edildiği, söz konusu excel tablosunun Sarraf ile Bakan arasındaki rüşvet iddiasına delil olarak gösterildiği anlaşılmıştır. Belirtmek gerekir ki, soruşturma neticesinde verilen 16/10/2014 tarihli ve 2012/120653 sor., 2014/69582 Sayılı kovuşturmaya yer olmadığına dair kararın 40 ve devamı sayfalarında da dile getirildiği üzere, yapılan işlemin hukuka aykırı olduğu değerlendirilmiştir. Zira, anlaşıldığı üzere, adli kolluk birimleri tarafından 17/04/2013 tarihli mahkeme kararı üzerine gerçekleştirilen mail inceleme işlemi, şifresiyle girilmek suretiyle bir dijital ortamdaki verilerin uzaktan elde edilmesine yönelik olup, üstelik bu verilerin daha önce gerçekleştirilmiş bir iletişime ilişkin olduğu anlaşılmaktadır. Ceza Muhakemesi Kanununda Öngörülen Telekomünikasyon Yoluyla Yapılan İletişimin Denetlenmesi, Gizli Soruşturmacı ve Teknik Araçlarla İzleme Tedbirlerinin Uygulanmasına İlişkin 14/02/2007 tarihli yönetmeliğin tanımlar başlıklı 4. maddesinde iletişimin dinlenmesi ve kayda alınması; telekomünikasyon yoluyla gerçekleştirilmekte olan konuşmaların dinlenmesi ve kayda alınması ile diğer her türlü iletişimin uygun teknik araçlarla dinlenmesi ve kayda alınmasına yönelik işlemleri olarak tanımlanmış iken, öte yandan aynı maddede telekomünikasyonun ise, işaret, sembol, ses ve görüntü ile elektrik sinyallerine dönüştürülebilen her türlü verinin; kablo, telsiz, optik, elektrik, manyetik, elektromanyetik, elektro kimyasal, elektro mekanik ve diğer iletim sistemleri vasıtasıyla iletilmesi, gönderilmesi ve alınmasını ifade ettiği belirtilmiştir. Dolayısıyla 14/02/2007 tarihli yönetmelik hükmündeki tanımlardan da anlaşılacağı üzere, şüpheli veya sanığın ancak devam eden ileriye dönük mail iletişimi telekomünikasyon yoluyla iletişimin denetlenmesi tedbiriyle takip edilebilir ve CMK'nın 135. maddesinde düzenlenen tedbirin konusu olabilir ki, zaten riza_sf@hotmail.com adlı elektronik posta adresiyle alakalı daha önce İstanbul 17. ve 25. Sulh Ceza Mahkemelerince CMK'nın 135. maddesi çerçevesinde verilmiş ve uygulanmakta olan iletişimin denetlenmesi kararları bulunduğu halde, bu şekilde mail şifresiyle e-posta adresine girilmek suretiyle geçmişe dönük dijital veriler ve elektronik posta trafiği üzerinde inceleme yapılmasının hukuki çerçevede bir izahı bulunmamaktadır. Her ne kadar sanık savunmalarında ve 15/04/2013 tarihli kolluk raporunda şüphelinin e-posta dökümlerine sistem vasıtasıyla teknik olarak ulaşılamadığı, bu nedenle bahse konu belgelerin aydınlatılabilmesi için e-posta adresine girilmek suretiyle inceleme yapılabilmesinin gerekli olduğu, bu nedenle CMK m.134 üzerinden mail incelemesi yoluna başvurulduğu ifade edilerek yapılan işlemin gerekçesi bu şekilde dile getirilmiş ise de, savcılık tarafından soruşturma kapsamında adli kolluk birimine yazılan talimat yazılarında da CMK'nın 135. maddesindeki tedbirin uygulanması kapsamında telefon üzerinden (mobil / sabit) gerçekleştirilen iletişimlerin TİB Kanuni Dinleme Modülü (KDM) sistemi üzerinden dinlenerek kayda alınması, diğer yandan e-posta adresine gelen ve gönderilen elektronik iletiler ile MSN programı üzerinden yapılan anlık görüşmelerin (chat) ise yine TİB'in ADIT programı üzerinden izlenerek kayda alınması gerektiğinin açıkça belirtildiği, bir diğer söyleyişle e-posta takibinin ancak CMK m.135 çerçevesinde yapılabileceğinin belirtildiği, dolayısıyla yasa ve yönetmelik hükmü ile adli kolluk birimlerine yazılan talimatlarda e-posta takibinin buna dair mahkeme kararında belirtilen tarihten itibaren ve ancak ileriye dönük gerçekleştirilen iletişim ve iletilerin takibinin yapılmasının açıkça ifade edildiği anlaşılmaktadır. Oysa ki, somut olayda elektronik posta adresine, ne şekilde ele geçirildiği belli olmayan şifre ile girilmek suretiyle inceleme yapılmıştır. Her ne kadar, kolluk raporu ve talep yazılarında, e-posta adresine ait mail şifresinin CMK'nın 135. maddesi uyarınca yapılan dinlemeler sırasında tespit edildiği belirtilmiş ise de, ne 15/04/2013 tarihli kolluk raporunda ne de kolluk fezlekesinde bu denli önemli bir işleme dayanak teşkil eden şifrenin zikredildiği herhangi bir konuşmaya yer verilmediği görülmektedir. Konuyla ilgili olarak sanıklardan Sefa Erdal her ne kadar savunmalarında, Rıza Sarraf'ın mail şifresinde sorun yaşadığını, bunu telefonda görüştüğü Aykut isimli çalışanıyla arasındaki karşılıklı iletişim sırasında zikrettiğini, şifrenin bu vesileyle Rıza Sarraf'a yönelik gerçekleştirilen dinleme faaliyeti sırasında öğrenildiğini ifade etmişse de, savunmasını tevsik edici ve belgelendirici bir tape içeriği sunulmadığı görülmüştür. Bu durum, adli kolluk görevlilerinin şifreyi kırmak olarak tabir edilen, sistemi bozmak suretiyle mail adresine ulaştıkları şüphesini kuvvetlendirmektedir. Bu şekilde, daha önce gönderilmiş bir elektronik posta içeriğinin, somut olayda olduğu gibi mahkeme kararıyla ve şifre girilmek suretiyle tespit edilmesi ve dosyaya delil olarak konulması, bilahare bu delile kolluk fezlekesi ve Bakanlarla ilgili Meclis Başkanlığına gönderilen raporda yer verilmesi hukuken doğru değildir. Herkesçe malum olduğu üzere, bilgileri otomatik işleme tabi tutulmuş bir sistemde muhafaza edilen geçmişe dönük bilgi ve verilerin incelenmesi CMK'nın 134. maddesine göre yapılmak durumundadır. CMK'nın134. maddesinde öngörülen "bilgisayarlarda, bilgisayar programlarında ve kütüklerde arama, kopyalama ve elkoyma" tedbiri ise, madde metninden de açıkça anlaşılacağı üzere, ancak yürütülen bir soruşturma kapsamında "ele geçirilmiş olan" dijital materyale yani cihaza bizatihi müdahale edilmek suretiyle icra edilebilen bir tedbirdir. Genel olarak öğretide de, e-postanın, bireylerin görüş alışverişinde bulunup bilgi paylaşması vasıtası olması hasebiyle haberleşme hürriyetinin kapsamında kabul ve koruma gördüğü, bu alışveriş sırasında suç içeren iletişimde bulunulması halinde bunun ancak CMK m.135'deki tedbir yoluyla delillendirilebileceği, soruşturma çerçevesinde bireyin e-posta üzerinden yaptığı görüşmelerin, CMK m.134'de düzenlenen bilgisayar kütüklerinde arama, kopyalama ve elkoyma yoluyla takibinin hukuken olanaklı olmadığı, zira e-postanın bilgisayarda veya sair dijital materyallerde duran sabit bir bilgi, veri ve program olmayıp, tümü ile Anayasanın 22. maddesi kapsamında değerlendirilmesi gereken haberleşme hürriyetinin bir kullanım şekli olduğu kabul edilip benimsenmektedir. Somut olayda ise, yukarıda da izah edildiği üzere CMK m. 134'e dayandırılan 17/04/2013 tarihli mail inceleme işleminin yapıldığı tarihte soruşturma şüphelisi Rıza Sarraf'a ait bilgisayar ve sair dijital materyallerin henüz ele geçirilmemiş olduğu, yapılan bu işlemden tam sekiz (8) ay sonra 17/12/2013 tarihinde yapılan operasyonla birlikte cihazlara elkonulduğu ve ele geçirildiği izahtan varestedir. Dolayısıyla CMK'nın 134. maddesinin içeriğine aykırı olarak yapılan işlem ve delil elde etme yöntemi, kanunda düzenlenmemiş olup, olmayan bir yetkinin adli kolluk birimlerince kullanılması anlamına gelir ki, bunun şekli anlamda var olan ve fakat maddi anlamda hukuka açıkça aykırı olan, hatta yasal dayanak da içermeyen bir mahkeme kararına istinaden yapılmış olmasının yapılan işlemi hukuka uygun hale getirmeyeceği değerlendirilmiştir. Sonuç itibariyle, şüphelinin e-posta takibiyle ilgili CMK'nın135. maddesi çerçevesinde mahkeme kararına istinaden yapılan telekomünikasyon yoluyla iletişimin denetlenmesi tedbirinin devamı ve uygulanması sırasında, ne suretle ele geçirildiği belli olmayan mail şifresiyle bir başka bilgisayar üzerinden sisteme girilerek, sistemde muhafaza edilen ve daha önce gerçekleştirilmiş geçmişe dönük bir iletişime ilişkin verilerin elde edilmesi ve incelenmesi, bu yolla rüşvet miktarlarını gösterir ve excel ortamında tutulduğu belirtilen geçmişe ait bir takım kayıtlarının varlığının tespit edilmesi, her ne kadar sanıklar tarafından aksi iddia edilse ve sıklıkla uygulanan bir tedbir olduğu belirtilse de, olağan bir suç soruşturmasında gösterilecek bir adli kolluk refleksi olmayıp, yapılan hukuka aykırı bu delil elde etme usul ve yönteminin, 17 Aralık soruşturmalarının "örgütsel amaç ve motivasyonla, örgütün kumpas soruşturmalarındaki bilindik usul ve yöntemleri uygulanarak" gerçekleştirildiğini ortaya koyan ve kaynağını ancak örgütsel bir aidiyet, bağlılık ve adanmışlık duygusundan alan ve bunlardan beslenen, diğer suç soruşturmalarından farklı bir saik ve güdülenmeyle hareket edildiğine delalet eden unsurlardan birisi olduğu belirlenmiştir. 9.Mali Şube Soruşturmasında Operasyon Öncesi Aşamada İsmen Bilirkişi Görevlendirilmesi; 17 Aralık soruşturmalarında şüphelilere yüklenilen suçlama ve iddialar kısmında da dile getirildiği üzere, Mali Şube tarafından takip edilen 2012/120653 Sayılı suç soruşturmasının fezlekesinde Rıza Sarraf liderliğindeki suç örgütünün soruşturma sırasında tespit edilen en önemli kaçakçılık, sahtecilik ve rüşvet eylemlerinden birinin Gana'dan Türkiye'ye kaçak yolla 1,5 ton altın getirilmesi eylemi olduğu iddia edilmiş, 20/12/2013 tarihli kolluk fezlekesinin "eylemler" başlığıyla anılan bölümünde yer verilen ve 504 sayfalık fezlekenin 70 ila 166. sayfaları arasında yaklaşık 100 sayfada izah edildiği anlaşılan bu eylemde özet olarak; Rıza Sarraf liderliğindeki suç örgütü tarafından 31/12/2012 tarihinde mineral samples (doğal taş) olarak gerçeğe aykırı beyanla Gana ülkesinden çıkarılan 1.500 kg (1,5 ton) altın cinsi eşyanın ULS Havayolları isimli özel bir kargo / taşımacılık firmasına ait TC-ABK tescilli ve KZU 750 sefer sayılı kargo uçağı ile Gana'dan havayoluyla Türkiye'ye getirildiği, altın yüklü kargo uçağının 01/01/2013 tarihi sabah saat 06.40 sıralarında taşıdığı yüke dair hiçbir evrak olmaksızın Atatürk Havalimanına iniş yaptığı, Rıza Sarraf liderliğindeki suç örgütünün altınları kaçak yoldan Türkiye'ye sokmak için içeriği itibariyle sahte fatura ve airwaybill (havayolu taşıma senedi) düzenlediği, ilgili gümrük idaresindeki görevli memurlarca uçağın taşıdığı yüke dair sonradan kendilerine ibraz edilen evrakın içeriği itibariyle sahte, yanıltıcı ve farklı olduğunun anlaşılarak eşyanın gerçekte altın cinsinden olduğunun tespit edilmesi ve olayın yazılı ve görsel medyada yer bulması nedeniyle suç örgütünün bu kez altınları sahte evrak kullanarak yurda kaçak yolla sokmak eyleminden vazgeçerek 65.000.000-USD değerindeki altın cinsi eşyayı adli soruşturma konusu yapılması ve mahkemece tedbir konulmasını önleyerek yurt dışına güvenli bir yere götürmek için Ekonomi Bakanı Z. Çağlayan'ı devreye soktuğu ve Bakanın nüfuzunu kullanarak gümrük idaresinin talimatı ile altının orijinal olmayan evrak ile hiçbir soruşturmaya muhatap olmaksızın üçüncü bir ülke konumundaki Birleşik Arap Emirlikleri ülkesinin başkenti Dubai'ye gönderilmesini sağladığının iddia edildiği görülmüştür. Gana altın olayı ile ilgili ilk soruşturmanın, Gümrük ve Ticaret Bakanlığı Rehberlik ve Denetim Başkanlığınca 18/02/2013 tarihinde yapılan görevlendirme üzerine Bakanlık teftiş kurulunda görevli gümrük ve ticaret başmüfettişi M. Eryılmaz tarafından yürütülen müfettişlik incelemesi ve soruşturması olduğu, bu soruşturma sonucu M. Eryılmaz hazırlanan 18/03/2013 tarih ve 526 Sayılı 22 sayfalık raporun, olayın gerçekleştiği iddia edilen gümrük sahası itibariyle Bakırköy Cumhuriyet Başsavcılığının yetki sınırları içerisinde kalması hasebiyle suç duyurusu yazısı ekinde Bakırköy Cumhuriyet Başsavcılığına tevdi edildiği, 18/03/2013 tarihli söz konusu raporda eylemin kaçakçılık ve kambiyo mevzuatı açısından ayrı ayrı irdelendiği ve sonuç itibariyle özet olarak külçe altının gümrük vergisinden muaf ve KDV'den istisna olduğu dikkate alındığında söz konusu altınların Türkiye'ye ithaline teşebbüs edilmesi eyleminin 21/03/2007 tarihli ve 5607 Sayılı Kaçakçılıkla Mücadele Kanununun ihlal eder yönü bulunmadığı, ancak 1567 Sayılı Türk Parasının Kıymetinin Korunması Hakkındaki Kanunda öngörülen idari yaptırımı gerektirir nitelikte olduğunun belirtildiği, öte yandan gümrüğe sunulan ilk belgelerde eşyanın "mineral samples / doğal taş" olarak tanımlanmış olması, sonradan gümrüğe ibraz edilen belgelerde (konşimento) ise farklı beyanda bulunulması nedeniyle altın cinsindeki eşya ile ilgili olarak farklı ve yanıltıcı bilgilerin yer alması nedeniyle, Türk Ceza Kanununun evrakta sahtecilik hükümlerinin ihlal edilip edilmediği hususunun ise adli soruşturmaya yetkili Savcılık makamınca değerlendirilmesi gerektiğinin ifade edildiği, Bundan sonra olayın, 18/03/2013 tarihli müfettişlik raporunun suç duyurusu yazısı ekinde sunulduğu Bakırköy Cumhuriyet Başsavcılığı Kaçakçılık ve Mali Suçlar Soruşturma Bürosunca ilkin 2013/37910 sor.sırasına kayden soruşturulmasına başlanıldığı, ne var ki Kaçakçılık ve Mali Suçlar Bürosunca eylemin 1567 Sayılı Kanun hükümleri uyarınca idari para cezasını gerektirir nitelikte kabahat nevinden olduğu gerekçesiyle soruşturma evrakının 08/04/2013 tarihinde Bakırköy CBS Kabahatler Bürosuna gönderildiği ve burada 2013/902 kabahat numarasını aldığı, lakin Kabahat Bürosunca da soruşturma evrakı içeriğine nazaran olayda gümrük muhafaza müdür ve görevlileri hakkında görevi kötüye kullanma suçunun işlendiğine dair şüpheler bulunduğu gerekçesiyle soruşturma evrakının tefrik edilerek bu yönü itibariyle soruşturma icrası yönünden gereğinin takdir ve ifası için evrakın 12/04/2013 tarihinde Memur Suçları Soruşturma Bürosuna gönderildiği, evrakın burada yeni bir soruşturma numarasına kaydedilmesiyle bu kez 2013/41365 soruşturma numarasını aldığı, Memur Suçları Soruşturma Bürosunca görevi kötüye kullanma suçunun unsurlarının tespit edilemediğinden bahisle evrakın özel evrakta sahtecilik suçu yönünden değerlendirilmesi gerekçesiyle 18/04/2013 tarihinde bu kez Genel Soruşturma Bürosuna gönderildiği, Genel Soruşturma Bürosunca 2013/41365 sor. sayısı üzerinden yürütülen soruşturma sırasında bu kez gümrük başmüfettişi bilirkişi Öner Yıldız'dan bilirkişi raporu temin edildiği, bilirkişi Öner Yıldız'ın sunduğu 07/11/2013 tarihli bilirkişi raporunda olayda evrakta sahtecilik fiilinin unsurlarının oluşmadığı ve fakat 1567 SK'nın 3/2 maddesi gereğince işlem tesis edilmesi gerektiği görüşünün belirtilmesi üzerine 08/11/2013 tarihinde soruşturma evrakının mükerreren yeniden Kabahatler Bürosuna gönderildiği, nitekim Kabahatler Bürosu Savcısınca Genel Soruşturma Bürosuna yazılan 18/11/2013 tarih ve 2013/902 kabahat numaralı yazı ile olayla ilgili olarak Kabahat Bürosu tarafından 2013/902 numaralı kabahat evrakı üzerinden zaten soruşturmaya devam edilmekte olduğu belirtilerek evrakın Genel Soruşturma Bürosuna iade edildiği, bunun üzerine soruşturma evrakının 20/11/2013 tarihinde 2013/112787 soruşturma numarasını aldığı ve 25/11/2013 tarihinde bu soruşturma numarası üzerinden verilen 2013/51549 Sayılı "kovuşturmaya yer olmadığına dair" karar ile aralarında Rıza Sarraf'ın ortağı olduğu iddia edilen İran uyruklu Babak Zanjani'nin de bulunduğu 11 şüpheli hakkında özel evrakta sahtecilik suçundan takipsizlik kararı verildiği, netice itibariyle Bakırköy Cumhuriyet Başsavcılığınca yürütülen ve sonuçlandırılan soruşturma neticesinde Gana altın olayıyla ilgili şüpheliler hakkında 25/11/2013 tarihli KYOK ile özel evrakta sahtecilik iddiasından takipsizlik verildiği, kaçakçılık iddiasının sabit görülmediği, kambiyo mevzuatına aykırılıktan bir başka deyişle 1567 SK'nuna muhalefetten ötürü 18/12/2013 tarih ve 2013/902 kabahat no, 2013/2119 Sayılı karar ile 1567 SK'nun 3/2 maddesi uyarınca 57.789.210'ar TL idari para cezasına hükmedildiği, Gana altın olayıyla ilgili Bakırköy C. Başsavcılığındaki soruşturmanın serencamının özetle bu şekilde olduğu, Öte yandan Rıza Sarraf liderliğindeki suç örgütünün 2012/120653 Sayılı soruşturma sırasında tespit edilen en önemli kaçakçılık, sahtecilik ve rüşvet eylemlerinden biri olduğu iddia edilen Gana altın olayı ile ilgili olarak, suç örgütüne yönelik soruşturmayı yürüten Mali Şube Müdürlüğünde görevli adli kolluk görevlisi sanıklarca ayrı bir bilirkişi incelemesi yaptırıldığı, bu çerçevede gümrük başmüfettişi Ş. Çelepçıkay'a ayrı bir rapor hazırlattırıldığı, gümrük başmüfettişi Ş. Çelepçıkay tarafından 17 Aralık operasyonundan bir ... sonra 18/12/2013 tarihinde iki klasör halinde dosyaya sunulan 164 sayfalık raporda, bahse konu "altın"ın Türkiye'deki gerçek alıcısı olan ve paravan şirket niteliğindeki "Duru Döviz Menkul Kıymetler A.Ş." adlı şirketi E. Hayyam adlı şüpheli üzerinden yöneten, dolayısıyla olayın asli sorumlusu olan Rıza Sarraf ve diğer bir kısım şüpheliler hakkında kaçakçılık, özel ve resmi evrakta sahtecilik, suçtan kaynaklanan malvarlığı değerlerini aklama, gümrük görevlileri yönünden rüşvet suçları yönünden takibatta bulunulması gerektiği şeklinde görüş belirtildiği anlaşılmıştır. Mali Şube tarafından 2012/120653 sayısı üzerinden yürütülen soruşturmaya ilişkin olarak İstanbul Cumhuriyet Savcısı Ekrem Aydıner tarafından verilen 16/10/2014 tarihli ve 2012/120653 sor., 2014/69582 Sayılı kovuşturmaya yer olmadığına dair kararın 55 ve devamı sayfalarında Gana altın olayı ile ilgili tespitlere yer verilerek, Gana'dan gelen altınlarla ilgili iddia ve suçlamalara ilişkin olarak Bakırköy Cumhuriyet Başsavcılığınca yürütülen soruşturma neticesi kararlar verildiği, bu bağlamda belgede sahtecilik iddiasının soruşturulup takipsizlikle sonuçlandırıldığı, bu nedenle belgede sahtecilik iddiasının yeniden soruşturma konusu yapılabilmesinin CMK'nın 172/2 maddesi çerçevesinde ancak yeni ve yeterli delil elde edilmesiyle mümkün olabileceği, öte yandan kaçakçılık iddiasının da yine Bakırköy CBS tarafından 2013/902 kabahat numaralı dosyada sonuçlandırıldığı ve idari yaptırım uygulanmasına karar verildiği, dolayısıyla 2012/120653 Sayılı soruşturmayı yürüten Mali Şube'de görevli adli kolluk görevlilerince, Bakırköy Cumhuriyet Başsavcılığı tarafından soruşturulup muktezaya bağlanmış olan eylemlerle ilgili yeni bir bilirkişi görevlendirerek işlem yapılmış olmasının hukuka aykırı olduğu ifade edilmiş, takipsizlik kararında yapılan bu tespitlere karşın sanıklar tarafından yapılan savunmalarda ise özet itibariyle, Bakırköy C. Başsavcılığınca yapılan soruşturmanın, olayla ilgili kendilerinde var olan teknik takip ve dinlemelerden elde edilmiş veriler olmaksızın yürütülerek sonuçlandırıldığı, oysa ki olayın ancak teknik takip ve dinlemelerden elde edilen veriler ışığında tam olarak aydınlatılabildiği ve tüm yönleriyle ortaya konulabildiği, nitekim gümrük başmüfettişi Ş. Çelepçıkay tarafından sunulan 18/12/2013 tarihli raporda olaya ilişkin telefon dinlemelerinden elde edilen veriler ışığında değerlendirme yapılmış olması hasebiyle söz konusu raporun Gana olayını tüm gerçekliğiyle yansıttığı, Bakırköy C. Başsavcılığınca yapılan adli soruşturmada verilen KYOD (kovuşturmaya yer olmadığına dair) kararına dayanak alınan M. Eryılmaz ve Öner Yıldız'ın bilirkişi raporlarında ise dinleme verilerinin bulunmaması sebebiyle raporların bu yönüyle eksik ve yetersiz olduğu, kaldı ki M. Eryılmaz tarafından sunulan ilk raporda dahi olayda muhteviyatı itibariyle gerçeği yansıtmayan sahte belgeler kullanılması ve bunların gümrük idaresine ibraz edilmiş olması nedeniyle sahtecilik suçunun unsurlarının oluştuğu yönünde görüş belirtilerek nihayetinde takdirin soruşturma merci olan savcılık makamına bırakıldığını, dolayısıyla Bakırköy C. Başsavcılığının KYOD kararında belirtildiğinin aksine Eryılmaz'ın somut olayda sahtecilik fiilinin unsurlarının oluşmadığına dair bir kanaat ve tespitinin bulunmadığını, Bakırköy savcılığının buna rağmen hatalı değerlendirmeyle takipsizlik kararı verdiğini, tüm bu nedenlerle Bakırköy Cumhuriyet Başsavcılığının verdiği KYOD kararına konu olay ve hususlarla ilgili yeni bir bilirkişi incelemesi yaptırılması lüzumu hasıl olduğunun ifade edildiği görülmüştür. Hal böyle olmakla birlikte, 2012/120653 Sayılı soruşturma sırasında Gana olayı ile ilgili bilirkişi görevlendirilmesi sürecinde ilk derece mahkemesince de rutin olmadığı değerlendirilen bir usul ve yönteme başvurulduğu; her şeyden önce gümrük başmüfettişi bilirkişi Ş. Çelepçıkay'ın bilirkişi incelemesi yaptırılmak üzere ismen görevlendirilmesinin istenildiği, bu kapsamda soruşturma savcısı Y. Kıstı tarafından Gümrük ve Ticaret Bakanlığı Rehberlik ve Teftiş Kurulu Başkanlığına yazılan 23/05/2013 tarih ve 2012/120653 Sayılı yazı ile soruşturma kapsamında Başsavcılık koordinesinde inceleme ve araştırma yapmak ve rapor hazırlamak üzere gümrük ve ticaret başmüfettişi Ş. Çelepçıkay'ın görevlendirilerek, buna dair görevlendirme yazısının Cumhuriyet Başsavcılığına gönderilmesinin istenildiği, bunun üzerine 17/06/2013 tarihli Bakanlık oluruna istinaden 10/10/2013 tarihinde görevlendirme yapıldığı, Mali Şube görevlilerince soruşturma sürerken ve henüz operasyon yapılmazdan evvel 10/12/2013 tarihinde konuya ilişkin belgeler ve tapelerin bilirkişi Ş. Çelepçıkay'a teslim edildiği, bilirkişinin de belge tapelerin kendisine teslim edildiği tarihten itibaren sekiz (8) ... içerisinde ve operasyondan bir ... sonra 18/12/2013 günü (164) sayfadan oluşan raporunu iki klasör halinde soruşturma dosyasına ibraz ettiği anlaşılmaktadır. Teknik takip işlemlerinin yürütüldüğü bir dosyada, üstelik henüz operasyon yapılmadığı, bu itibarla soruşturmanın alenileşmediği ve dolayısıyla gizlilik içerisinde yürütüldüğü bir aşamada, daha önce ismen görevlendirilmesi istenilen bir bilirkişiye her ne suretle olursa olsun soruşturma tapelerinin teslim edilerek bir bilirkişi raporu tanzim etmesinin istenilmesinin, bilirkişinin de hayli kısa zaman içerisinde bu denli teferruatlı bir rapor tanzim ederek soruşturma birimine ibraz etmesinin olağan ve sıklıkla başvurulan rutin bir soruşturma iş ve işlemi olmadığı, özellikle soruşturma tapelerinin, bu denli gizli yürütüldüğü ve hatta il emniyet müdürüne dahi haber verilmediği belirtilen bir soruşturma sürecinde, operasyon öncesi soruşturma savcısı ve adli kolluk birimi dışındaki bir üçüncü kişiye verilmesi yoluna gidilirken, bilirkişiye bu denli güvenilmesi ve itibar edilmesini gerektirir hangi somut gerekçelere dayanıldığı konusunda ciddi kuşkular bulunduğu değerlendirilmiştir. Soruşturma dosyasına bilirkişi raporu sunan Gümrük ve Ticaret Bakanlığı eski başmüfettişi Ş. Çelepçıkay'ın 10/10/2015 tarihinde bu görevinden alınarak bürokrat havuzu olarak nitelendirilen Başbakanlık Sektörel İzleme ve Değerlendirme Raportörlüğüne atanmasını mükeakip, 15 Temmuz darbe girişiminden sonraki süreçte çıkarılan ve Resmi Gazetenin 29818 Sayılı mükerrer sayısında yayınlanan 01/09/2016 tarihli ve 672 Sayılı Olağanüstü Hal Kanun Hükmünde Kararnamesiyle (kararname ekindeki 1 Sayılı listede) FETÖ/PDY silahlı terör örgütüne üyeliği, mensubiyeti veya iltisakı nedeniyle kamu görevinden çıkarılmış olmasının da bu kuşkuyu artırıcı nitelikte olduğu belirlenmiştir. Bu noktada, 17 Aralık soruşturmalarıyla eş zamanlı olarak yürütülen "Selam Tevhid Kudüs Ordusu" terör örgütü soruşturmasında yapılan benzer nitelikteki bir bilirkişi görevlendirilmesine değinmek yerinde olacaktır. İddianamede de belirtildiği üzere, FETÖ/PDY silahlı terör örgütünün İstanbul Cumhuriyet Başsavcılığının CMK'nın 250. maddesiyle görevli özel yetkili birimi, İstanbul Emniyeti Terörle Mücadele ve İstihbarat Şube Müdürlükleri kadrolarında yerleşmiş olan yargı ve emniyet görevlisi görünümlü mensupları eliyle yürütülen ve gazeteci / yazar, iş adamı, akademisyen, bürokrat, diplomat, siyasetçi, üst düzey devlet yetkilisi konumundaki yüzlerce mağdur ve müşteki ile kamu kurum ve kuruluşları ve sivil toplum kuruluşu konumundaki dernek ve vakıfların gerekçesiz olarak terör örgütüyle ilişkilendirildikleri 2011/762 Sayılı Selam -Tevhid Kudüs Ordusu soruşturması sürecinde, soruşturma savcılarından İ. Tandoğan tarafından Maliye Bakanlığı'na bağlı Vergi Denetim Kurulu Başkanlığına hitaben yazılan 03/05/2012 tarihli bir yazı ile "soruşturma kapsamında niteliği itibariyle incelenmesi uzmanlık gerektiren, dosya kapsamındaki gerçek ve tüzel kişilerle ilgili vergi usul ve mevzuatı başta olmak üzere şahıs bazında hesap hareketleri ve dosya muhteviyatı çerçevesinde ihtiyaç duyulan benzeri konularda çalışma yapmak üzere M. Sunar ve M. Şentürk isimli kişilerin bilirkişi olarak görevlendirilmeleri"nin istenildiği, talebin Vergi Denetim Kurulu Başkanlığı tarafından kabul edilerek 09/05/2012 tarihli görevlendirme yazısı ile istenilen bilirkişilerin görevlendirildikleri, bu şekilde görevlendirilen bilirkişilerin soruşturma kapsamında özellikle İran bağlantılı olduğu iddia edilen ve somut bir gerekçe olmaksızın sözde Kudüs Ordusu terör örgütüyle ilişkilendirilen bazı gerçek ve tüzel kişiler hakkında 2000-2012 tarih aralığındaki yıllara ilişkin Türkiye'de faaliyet gösteren bankalardan bilgi istedikleri ve Gelir İdaresi Başkanlığı veri tabanı üzerinden sorgulama yaparak mali bilgileri derleyip topladıkları ve fakat bunları savcılığa teslim etmedikleri anlaşılmış, terör örgütü üyeliği ve yöneticiliği suçu iddiasıyla yürütülen bir soruşturma dosyasında olsa olsa terörün finansmanı yönüyle bir inceleme yaptırılacak olsa bile, bunun 18/10/2006 tarih ve 5549 Sayılı Kanun'un 19. maddesi hükmüne binaen Mali Suçları Araştırma Kurulu Başkanlığınca yapılacak olması hasebiyle vergi müfettişleri eliyle yaptırılacak olmasındaki ilginçlik bir yana, burada konu açısından dikkat çekici olan husus aynen dava konusu 2012/120653 Sayılı suç soruşturmasında olduğu gibi, normal soruşturmalarda sık rastlanılmayan biçimde, ismen bilirkişi görevlendirilmesinin istenilmesine müracaat edilmiş olmasıdır. Gerek 2011/762 soruşturma sayılı Selam Tevhid Kudüs Ordusu terör örgütü soruşturmasında ve gerekse bu soruşturmayla hemen hemen eş zamanlı olarak yürütülmüş olan dava konusu 17 Aralık soruşturmasında rutine aykırı olarak mutat dışı ismen bilirkişi olarak görevlendirilen M. Sunar, M. Şentürk ve Ş. Çelepçıkay adlı kişiler den; M. Sunar'ın terör örgütünün kriptolu haberleşme programı Bylock kullanıcısı olduğunun iddia ve tespit edilmesi, ayrıca her üç kişinin de 15 Temmuz darbe girişimi sonrası çıkarılan olağanüstü hal kanun hükmünde kararnameleri kapsamında FETÖ/PDY iltisakı nedeniyle kamu görevinden ihraç edildiklerinin anlaşılması karşısında terör örgütünün önem verdiği kumpas soruşturmalarında örgütle iltisakı ya da irtibatı bulunduğu yönünde kuvvetli şüpheler bulunan kişilerin bilirkişi olarak görevlendirildiği, bunun da bu tür soruşturmalarda diğer suç soruşturmalarından farklı bir saik ve güdülenmeyle hareket edildiğine delalet eden unsurlardan birisi olduğu tespit edilmiştir. XII-FETÖ/PDY ÜYELERİNCE 17 ARALIK SORUŞTURMALARI İLE EŞ ZAMANLI YÜRÜTÜLEN SORUŞTURMALAR 1.Selam -Tevhid Kudüs Ordusu Terör Örgütü Soruşturması; Selam -Tevhid Kudüs Ordusu terör örgütü soruşturması; İstanbul Cumhuriyet Başsavcılığının 2010/1074 ve 2011/762 evrak numaraları üzerinden ayrı ayrı başlatılan iki ayrı soruşturmanın 17/08/2012 tarihinde 2011/762 soruşturma numarası üzerinden birleştirilmesiyle birlikte yaklaşık 4 yıla yakın süre yürütülmüş olan çok kapsamlı bir soruşturma olup, bu soruşturmanın uzunca sayılabilecek bir süre 17 Aralık soruşturmaları ile eş zamanlı olarak sürdürüldüğü anlaşılmıştır. FETÖ/PDY terör örgütünün emniyet ve yargıdaki uzantılarınca büyük bir örgütsel gizlilik ve disiplin içerisinde yürütülen böyle bir soruşturma dosyasının varlığına 17/25 Aralık operasyonlarından sonra vâkıf olunmuştur. Gerçekten de, kamuoyunda 17/25 Aralık süreci olarak bilinen dönemde, İstanbul Cumhuriyet Başsavcılığınca 3713 Sayılı Terörle Mücadele Kanunu kapsamında yürütülen soruşturma dosyalarının tespiti ve incelenmesi esnasında, 2011/762 soruşturma numaralı sözde Kudüs Ordusu Terör Örgütü adlı bir soruşturma dosyasına rastlanılması üzerine evrakın incelemeye alındığı, yapılan ilk incelemede; dosya içerisindeki "Müstekbirlerle Mücadele Metodu" isimli, bir kısmı el yazılı ve bir kısmı bilgisayar çıktısı şeklindeki toplam (55) sayfalık dokümanın el yazısıyla "4 (dört)" olarak numaralandırılan sayfasının sağ tarafında yine el yazısı ile "Ahmedinejad, Tayyip Erdoğan, Nasrallah" isimlerinin yazılı olduğunun, öte yandan gazeteci /yazar, iş adamı, akademisyen, bürokrat, diplomat, siyasetçi, üst düzey devlet yetkilisi konumundaki çok sayıda kişinin resmi ve özel telefonlarının, aynı zamanda resmi ve özel kurumlara ait telefonların, haklarında hiç bir delil olmamasına rağmen "terör örgütü kurmak ve yönetmek, kurulan örgüte üye olmak" suçundan dinlenildiğinin, herhangi bir suçla ilgisi olmayan "ailevi, mesleki, ticari ve özel hayata ilişkin" telefon görüşmeleri gerekçe gösterilerek bu kişi ve kurumların soruşturmaya dahil edildiklerinin tespit edilmesi üzerine soruşturma dosyasına el konulduğu, Soruşturmaya ilişkin tüm klasörlerin fiziki olarak 21/01/2014 günü, toplam (7) adet hard disk'ten oluşan dijital materyalin ise 04/02/2014 tarihinde soruşturma savcısından teslim alınarak soruşturmanın akıbeti hakkında 13/02/2014 tarihinde İstanbul Emniyet Müdürlüğü'ne bağlı Terörle Mücadele Şube Müdürlüğü'nden bilgi istendiği, TEM Şube Müdürlüğü'nün 14/02/2014 tarihli cevabi yazısı ile "normalde bir suretinin TEM Şube Müdürlüğü'nde bulunması gereken soruşturma kapsamında yapılan işlemlere ilişkin Şube nezdinde herhangi bir kayda rastlanılmadığının" bildirilmesi üzerine, C. Başsavcılığının 24/02/2014 tarihli talimatı doğrultusunda soruşturma evrakının incelenmek ve rapor hazırlanmak üzere Terörle Mücadele Şube Müdürlüğü'ne gönderildiği, TEM Şube Müdürlüğü tarafından düzenlenen 09/04/2014 tarihli raporun C. Başsavcılığına teslim edildiği, soruşturma kapsamında Türkiye Cumhuriyeti Devleti Başbakanı'nın, Filistin Devlet Başkanı ve Somali Cumhurbaşkanı ile yaptığı dış politikaya ilişkin telefon görüşmelerinin, Bakanlar ve Milli İstihbarat Teşkilatı Müsteşarı'nın devletin güvenliğine ilişkin telefon görüşmelerinin dinlenerek kaydedildiğinin, bir kısmının yazılı hale getirildiğinin tespiti üzerine 2014/41637 numaralı evrak üzerinden adli kolluk görevlisi şüpheliler hakkında soruşturma başlatıldığı, öte yandan "terör örgütü yöneticiliği veya üyeliği" suçlarından C. Başsavcılığının 2011/762 (TMK'nın 10. maddesiyle yetkili savcılık biriminin kapatılmasından sonra 2014/37574 numarasını aldığı anlaşılmıştır) numaralı soruşturma dosyası üzerinden, haklarında iletişimin tespiti ve kayda alınması, teknik ve fiziki takip tedbirleri uygulanan şüpheliler hakkında ise; İstanbul C. Başsavcılığının 21/07/2014 ... ve 2014/53198 karar numaralı kararı ile, "Terör örgütü üyeliği ve yöneticiliğiyle ilişkilendirilerek haklarında iletişimin tespiti, teknik ve fiziki takip kararları alının şüphelilerden bir kısmının siyasetçi, gazeteci -yazar, akademisyen, iş adamı, devlet yönetiminde görevli üst düzey bürokrat, bir kısmının da Dernek ve Vakıflar Kanunu hükümleri uyarınca denetime tabi sivil toplum kuruluşu mahiyetinde olduğu, terörle ilişkilendirilebilecek herhangi bir faaliyetlerinin bulunmadığı" gerekçesiyle takipsizlik kararı verildiği anlaşılmıştır. Selam Tevhid Kudüs Ordusu Terör Örgütü soruşturmasının başlatılma gerekçesi ve süreci incelendiğinde; İstanbul İl Emniyeti Terörle Mücadele Şube Müdürü Yurt Atayün (Tahşiye kumpası davası kapsamında FETÖ üyeliğinden ötürü hüküm giyen ve halen tutuklu olan) imzasıyla İstanbul Cumhuriyet Başsavcılığına gönderilen 12/05/2010 tarihli soruşturma izni talep yazısında, 10/05/2010 tarihinde "htttp//www.velfecr.com" isimli internet sitesinde "Yeryüzü Bütün Siyonistlere Mezar Olacak" başlığıyla yayınlanan haber metninde, "Kağıthane Gazze Gönüllüleri Platformu" adlı topluluk tarafından "İstanbul'dan Gazze'ye Kardeşlik Köprüsü" adlı bir program düzenlendiği, Nureddin Şirin isimli şahsın 09/05/2010 tarihinde söz konusu programda gerçekleştirmiş olduğu "Ümmet Bilinci, Kudüs Davası ve Gazze'nin Mesajı" konulu konuşma içerisinde "İHH'nın Batı Şeria sorumlusu İzzet Ş.'in siyonistler tarafından tutuklandığı, insani hizmet için oraya giden Ş.'in siyonist zindanlarında olduğu, siyonistlerin İzzet Ş.'i esir etmenin bedelinin ne olduğuna tanık olacakları, bunu yaptıklarına pişman olacakları ve fakat vaktin geçmiş olacağı, kardeşlerinin esir tutulmasına karşılık dünyadaki ve bu ülkedeki Yahudilerin kendilerinin hedeflerinde olduğu, bu sözlerini uygulamaktan hiçbir zaman geri durmayacakları" şeklinde mesajlar verdiği haberine yer verildiği, bahse konu internet sitesinin 11/05/2010 tarihinde yapılan incelemesinde Nureddin Şirin'in 09/05/2010 tarihli konuşmasına atıfta bulunularak "Dünyanın her neresinde bulunulurlarsa bulunsunlar, isterse ülkemizde yaşasınlar, siyonist rejim destekçileri hiçbir zaman güven içinde olmayacaklardır. İçimizdeki Yahudiler cemaat liderleriyle, hahamlarıyla birlikte sürekli siyonist rejimin arkasında durdular. Bir kere olsun bu soykırımcı rejimi, bebeklerin katili siyonistleri tel'in etmediler" şeklinde yazı ve yorumlara yer verildiğinin tespit edildiği ifade edilerek, Yahudiler hakkında bu şekilde kin ve nefret söylemlerinde bulunan Nureddin Şirin isimli şahıs hakkında yapılan araştırmada Yahudiler ve Siyonistlerden bugüne değin yaptıklarından ötürü bir ... mutlak surette hesap sorulacağına dair değerlendirmelerinden, geçmişte Türklüğü, Devletin kurum ve organlarını aşağılama ile Devletin uluslararası şahsiyetine karşı cürüm işlemek, terör amaçlı örgüte üye olmak suçlarından hakkında tahkikat yürütüldüğünden, hatta İstanbul 2 numaralı Devlet Güvenlik Mahkemesi'nin 1999/364 esas, 2000/102 karar sayılı kararı ile halkın din ve mezhep ayrımı gözeterek kin ve düşmanlığa tahrik etme suçundan hapis ve ağır para cezasına mahkum edildiğinden, 2004 yılında cezaevinden tahliye olduktan sonra eski kadrolarını bir araya getirmek amacıyla tekrar yapılanma içerisine girdiğinden, çeşitli sınır kapılarından birçok kez yurt dışına gidiş geliş yaptığından söz edilerek, netice itibariyle, Nureddin Şirin hakkında yapılacak işlemin bildirilmesi ile soruşturma izni talep edildiği, Selam Tevhid Kudüs Ordusu terör örgütü soruşturmasının da, Nureddin Şirin ile ilgili iddiaların hiçbir etkin ön araştırmaya tabi tutulmaksızın, ilgilinin arşiv kayıtlarına konu olmuş bu faaliyetlerinden söz edilerek ve bunlardan dem vurularak, İstanbul Terörle Mücadele Şube Müdürlüğünün soruşturma talebinin İstanbul Cumhuriyet Başsavcılığınca kabulü üzerine Başsavcılığın CMK'nın 250. maddesiyle yetkili birimi nezdinde 2010/1074 numaralı soruşturma evrakı üzerinden 12/05/2010 tarihi itibariyle bu şekilde başladığı, soruşturmanın temelini bu olayın oluşturduğu, Bilahare, Kamile Yazıcıoğlu isimli bir kadının, 28 Şubat sürecinde Ankara Sincan Belediyesi Eğitim ve Kültür İşleri Müdürü olarak görevli olan ve 31/01/1997 tarihinde Ankara ili Sincan ilçesinde düzenlenen Kudüs gecesi etkinliğinden ötürü İ. Ü., Nureddin Şirin, H. Kılıç, Duran Özdemir, Abdülhamit Çelik, Mükremin Kılınç, ..., Talip Özçelik adlı şahıslarla birlikte bilahare yargılanarak ceza alan eşi H. A. Yazıcıoğlu adlı şahıs ile ilgili esasen kolluk ve adli makamlarca da bilinen geçmişine ve halen birlikte olduğu kişilere, Yargıtay kararı ile varlığı kabul edilen Selam Tevhid Kudüs Ordusu örgütünün genel manada kolluk arşivleri ve de yargılama konusu olmuş eylemlerine dair ilk olarak Bursa İl Emniyet Müdürlüğü Muammer Sencer Polis Merkezi Amirliğinde 08/08/2010 tarihinde vermiş olduğu ifadeleri ve bilahare İstanbul İl Emniyet Müdürlüğü Terörle Mücadele Şube Müdürlüğünde 04/03/2011 ve devamında farklı tarihlerde alınan, büyük bir kısmı da İstanbul Terörle Mücadele Şube Müdürlüğü kadrolarında yerleşik FETÖ/PDY terör örgütü üyesi polislerce kurgulanan ifadelerine dayanılarak İstanbul Cumhuriyet Başsavcılığının 2011/762 soruşturma sırasına kayden başlatılan soruşturmanın Nureddin Şirin üzerinden kurgulanan 2010/1074 Sayılı soruşturma evrakı ile 17/08/2012 tarihinde birleştirildiği ve bu soruşturmanın bir bütün olarak Selam Tevhid Kudüs Ordusu terör örgütü soruşturması olarak adlandırıldığı, Kamile Yazıcıoğlu'nun 17/25 Aralık süreci sonrası, İstanbul İl Emniyet Müdürlüğünde 26/02/2014 tarihinde ve İstanbul Cumhuriyet Başsavcılığında 27/02/2015 tarihinde alınan ifadelerinde, 04/03/2011 tarihli ifadesinin kısmen doğru olduğunu, eşi H. A. Yazıcıoğlu ile muhafazakâr olmalarına rağmen ciddi boyutta fikir ayrılıkları olduğunu, bazı durumlarda çocuklarının da bazı şeylerden fikri olarak etkilenirler diye eşinin tavırlarından rahatsızlık duyması nedeniyle tahkikata konu beyanlarda bulunduğunu, ancak eşi H. A. Yazıcıoğlu ile makamında görüştüklerine dair bir ifade vermediğini, para ile ajanlık yaptığı hususlarını kendisinin söylemediğini, eşinin bir örgütle ilişkisi olduğuna inanmadığını, bir takım konularda aile huzurlarını bozacak derecede saplantı derecesinde fikir ve görüşleri olduğunu, eşinin İran sempatizanı olduğunu, eşinin ideolojik yaklaşımı nedeniyle kendisine ve çocuklarına yapmış olduğu hareketlerden ötürü kendisine vermiş olduğu huzursuzluk nedeniyle durumu emniyet birimlerine ilettiğini, ancak yine eşinin bilgisayarında İsrail'in İstanbul Başkonsolosluğunun krokisinin yer aldığına dair bir ifadesinin bulunmadığını, 04/03/2011 tarihli ifadesinin bazı kısımlarının tamamen kurmaca olduğunu, o tarihte ifadesi alındıktan sonra okumak istediğinde ifadesini alan görevlilerin “abla bize güvenin yok mu? uzun sürer” dediklerini ve kendisini mahcup hissederek ifadeyi imzaladığını, “Selam-Tevhid” adında bir örgütün varlığını gazeteler ve medyadan yeni öğrendiğini, ifadesi alındıktan sonra “Tarık” isimli görevlinin ve diğerlerinin kendisine bir flash bellek verdiklerini ve evinde bulunan eşine ait dokümanları getirmesini istediklerini, bu belleği çalıştıramadığını ve sonra oğluna ait olan MP3 ile mevcut verileri yükleyip İstanbul Terörle Mücadele Şubesine teslim ettiğini, yaklaşık 3-3,5 sene bilgi ve belgeler için İstanbul Emniyet Müdürlüğü Terörle Mücadele Şube Müdürlüğüne gittiğini, dört kişi ile muhatap olduğunu, kendisine gösterilen polislere ait albümden E. Ü. ve Gafur Ataç isimli görevlileri kesin ve net olarak tespit ettiğini, ayrıca kendisinin bitkisel ürün pazarlaması yaptığını ve bazen bu görevlilere de bu ürünlerden sattığını, 3 yıllık zaman zarfında 10.000-TL civarında alışveriş yaptıklarını beyan ettiği, bu bağlamda Kamile Yazıcıoğlu isimli şahsın 2011/762 Sayılı soruşturmanın başlatılmasına neden olan anlatımlarının güvenilirliğinin bulunmadığı, bu şahsa ait olduğu iddia edilen ifadelerin, FETÖ/PDY terör örgütü üyeleri tarafından planlanan kurgu doğrultusunda soruşturmaya yön verilmesi için önceden hazırlandığı, soruşturma kapsamına alınacak kişi ve kurumların isimlerinin Kamile Yazıcıoğlu'ndan öğrenildiği intibası verilmek amacıyla tutanağa yazıldığı, bu ifade tutanaklarının da yardım adı altında para verilerek Kamile Yazıcıoğlu'na imzalatıldığı, Kamile Yazıcıoğlu'nun getirdiği sözde belgeler ve kurgulanılarak alınan ifadeleri gerekçe gösterilerek ilerleyen süreçte soruşturma dosyası kapsamının genişletildiği, çok sayıda müşteki ve mağdurun soruşturmaya dahil edildiği, bu kişilerin devlet yönetiminde görevli siyasetçi, diplomat, bürokrat, akademisyen, sivil toplum kuruluşu yetkilileri, vakıf ve dernek temsilcileri, gazeteci / yazar, diplomatik dokunulmazlığı bulunan yerli ve yabancı büyükelçilik yetkilileri, Sünni, Alevi ve Caferi mezhebi mensubu din alimi ile kanaat önderleri ile bu kişilerin temsil ettiği dernek ve vakıflar arasından seçildiği anlaşılmıştır. Bu soruşturmada en ziyade ilgi çeken hususlar; 2010/1074 numaralı evrak üzerinden "Selam Tevhid Kudüs Ordusu Terör Örgütü" adı altında 12/05/2010 tarihinde başlatılan soruşturmanın, İsrail işgali ve ablukası altındaki Gazze'ye yönelik insani yardım malzemesi götürmek, Filistin sorununa dikkat çekmek ve asıl önemlisi Gazze'deki insanlık dramını uluslararası toplumun gündemine taşımak amacıyla İnsan Hak ve Hürriyetleri İnsani Yardım Vakfı (İHH) öncülüğü ve organizesinde çeşitli sivil toplum örgütlerince 2010 yılının Nisan / Mayıs aylarında startı verilen insani yardım faaliyeti / yardım organizasyonu sürecinde ve 31/05/2010 tarihinde vuku bulan Mavi Marmara katliamına yakın tarihte başlatılmış olması, katliamdan (5) ... sonra FETÖ/PDY terör örgütü lideri Fetullah Gülen'in ABD'de yayınlanan "Wall Street Journal" isimli gazeteye vermiş olduğu 04/06/2010 tarihli röportajda "İsrail'in onayı olmadan hareket etmek otoriteye başkaldırıdır" şeklinde açıklamada bulunmasının akabinde ve soruşturma süresince İHH Vakfı Genel Başkanı Fehmi B. Yıldırım ve diğer vakıf yöneticileri başta olmak üzere vakıf üyesi ve çalışanlarının soruşturma üzerinden terörle irtibatlandırılmaya çalışılmış oluşu, bunun da ötesinde soruşturmanın ilerleyen aşamalarında Türkiye Cumhuriyeti Devletinin Milli İstihbarat Teşkilatı ve İHH Vakfı üzerinden El -Kaide terör örgütüne yardım ettiği iddiasının ortaya atılarak soruşturma sürecinde bu hususun delillendirilmesine dönük bir takım faaliyetlerde bulunulmuş olması, bu minvalde FETÖ/PDY firarisi eski Van Terörle Mücadele Şube Müdürü Serdar Bayraktutan'ın (aynı zamanda Selam Tevhid kumpas davasının kaçak sanıklarından) 14/01/2014 tarihinde Kilis ilinde bulunan İHH Vakfı bürosunda arama yaptırarak bürodaki bilgisayarlara el koydurması ve operasyon sonrası örgüte yakın basın yayın kuruluşlarında "MİT'in İHH üzerinden El -Kaide terör örgütüne yardım ettiği"ne dair yayınlar yapılarak bu yönde algı faaliyetlerinde bulunulması, nitekim bu bağlamda örgütün halen ABD'de yaşayan sözde medya figürlerinden E. Uslu'nun 19/09/2013 tarihli Taraf gazetesinde yayımlanan "El Kaide'yi kim destekliyor" başlıklı köşe yazısında "El -Kaide'nin kolu olan El Nusra'yı MİT'in desteklediğini, bu desteğin Mavi Marmara olayını organize eden örgüt (İHH) üzerinden verildiğini, ne kadar yalanlasa da MİT'in uzun süredir İHH üzerinden personel, silah ve büyük miktarda para yardımı yaptığını, Mavi Marmara olayının MİT tarafından durdurulabilecek olmasına rağmen kasıtlı olarak durdurulmadığını ve tüm gelişmelerden İran ve destekçilerinin kazançlı olarak çıktığını" söylemesi, yine örgütün yayın organlarından Today's Zaman isimli gazetede "Disengaging from Al-Qaeda" başlığıyla yayınlanan 06/10/2013 tarihli köşe yazısında "Türkiye'nin El -Kaide militanlarının sınırdan Suriye'ye geçmesine göz yumduğunu, hatta MİT'in bu gruplara yardım ettiğini, bazı sivil toplum kuruluşlarının MİT'in El -Kaide'ye yaptığı yardımlarda aracı olduğunu" belirtmesidir. Nitekim İHH Vakfı Genel Başkanı Fehmi B. Yıldırım'ın Mavi Marmara olayının akabinde gözaltına alındığı İsrail'de yapılan sorgulamasına ilişkin bilahare İstanbul C. Başsavcılığında alınan ifadesinde, "...Bana ısrarla Başbakan ..., İran Cumhurbaşkanı Ahmedinejad, Hizbullah örgütü lideri H. Nasrallah hakkında sorular yönelttiler, özellikle ...'ın İran Cumhurbaşkanı ile olan toplantılarının içeriğini ve periyodik olarak ne kadar zamanda bir araya geldiklerini sordular... Orada anladım ki, Mavi Marmara olayını İran ile bağlantılandırmak istiyorlar ve Başbakan ...'ın İran ile ilişkili olduğunu ifade ediyorlar. Bu sorgular sırasında ... ve İran soruları da gündeme geldi... Sonra Selam Tevhid örgütünü tanıyor musun ve bağlantın var mı diye soruldu... Bu süre içerisinde gemide 40 kişinin Kudüs Ordusu ile Selam Tevhid örgütüyle bağlantılı olduğunu ifade ettiler... Mavi Marmara'yı İran ile ilintilendirmek istediklerini fark ettim. Bütün sorgulamalar sırasında sorulan sorular Hamas, İran, Hizbullah ve El -Kaide ile bağlantılı olup olmadığımızdı. Bu arada Filistin'deki İslami Cihat'ı da sordular. Bütün bu sorgu sırasında karşılaştığım bu sorulara ve suçlamalara daha sonra Selam Tevhit terör örgütü dosyasında da muhatap oldum. Selam Tevhid örgütü dosyasını görünce çok üzüldüm. Türk yetkililerden önce İsrailliler tarafından bunların bana soru olarak yöneltilmesi bunun uluslararası bir komplo olduğunu, emniyet, yargı ve medyada bu komplonun uzantıları olduğunu göstermektedir." şeklindeki beyanlarının soruşturmanın başlatılması ve sürdürülmesindeki temel mantık ve espriyi çok açıkça gözler önüne serdiği anlaşılmaktadır. Binaenaleyh, bu soruşturmada en fazla dikkat çeken hususlardan birisi, küresel güçlere taşeronluk yapan işbirlikçi FETÖ/PDY terör örgütü tarafından, İsrail işgali ve ablukası altındaki Gazze'ye yönelik insani yardım faaliyeti sürecinde tasarlanan ve kurgulanan Selam Tevhid Kudüs Ordusu terör örgütü soruşturmasında, siyonizm eleştirisi yapan, siyonizme açıktan muhalefet eden kişi (İHH Vakfı Genel Başkanı Fehmi B. Yıldırım gibi) ve kuruluşların hedef şahıs olarak soruşturmaya konu edilmiş oldukları, 25/05/2010 tarihinde Milli İstihbarat Teşkilatı Müsteşarlığı görevine atanan ...'ın da, atama olayının hemen akabinde İsrail basın yayın organlarında çıkan "İsrail, Türkiye'nin yeni istihbarat başkanının İran'ı savunmasından dolayı endişeli" başlıklı haber içerikleri ve dönemin İsrail Savunma Bakanı Ehud Barak'ın 01/08/2010 tarihinde yapmış olduğu bir toplantı sırasında söylediği "İran destekçisi bir adam Türkiye Mossadı'nın başına atandı..." sözleriyle tecessüm eden biçimde İsrail tarafından İran destekçiliği ile suçlanması ve hedef alınması ile uyumlu ve paralel olarak, Kamile Yazıcıoğlu'nun, ilki 08/08/2010 tarihinde Bursa İl Emniyet Müdürlüğü Muammer Sencer Polis Merkezi Amirliğinde alınan ifadesi ve daha sonra İstanbul İl Emniyet Müdürlüğü Terörle Mücadele Şube Müdürlüğünde farklı tarihlerde alınan ifadeleri doğrultusunda İran lehine casusluk yaptığı iddia edilen sözde bir terör örgütü soruşturmasıyla ilişkilendirilmiş olduğu, bu bağlamda basın danışmanı Edip A. Yavuz'un kullandığı telefonlar üzerinden görüşmelerinin dinlenilerek hakkında düzenlenen iletişim tespiti tutanaklarında isminin yanına kod adı olduğu imasıyla "E. kod" ibaresi yazılmış olduğu gerçeğidir. FETÖ/PDY terör örgütü tarafından kurgulanan Selam Tevhid Kudüs Ordusu terör örgütü soruşturması sürecinde toplam (239) kişinin hedef şahıs olarak iletişiminin tespiti, dinlenmesi ve kayda alınmasına, (78) kişinin teknik araçlarla izlenmesine karar verildiği, ayrıca (10) dernek, vakıf ve adresler ile ilgili olarak da kimin hakkında uygulanacağı belirtilmeksizin aynı tedbire başvurulduğu, iletişimin tespiti, dinlenmesi ve kayda alınmasına ilişkin tedbire başvurulan kişiler için toplam (1348) kez, teknik araçlarla izleme kararı verilen kişiler ile çeşitli dernek, vakıf ve adresler bakımından da toplam (950) kez uzatma kararı verildiği, Soruşturmada, Türkiye Cumhuriyeti Devleti'nin 61. Hükûmeti başta olmak üzere (AK Parti Hükûmeti), Türkiye Cumhuriyeti Milli İstihbarat Teşkilatı Müsteşarlığı, Türkiye Radyo ve Televizyon Kurumu (TRT), Anadolu Ajansı (AA), İnsan Hak ve Hürriyetleri (İHH) İnsani Yardım Vakfı, Akabe Vakfı, İnsan Hakları ve Mazlumlar İçin Dayanışma Derneği (Mazlum-der), Ehlibeyt Alimleri Derneği (Ehla-der), Alülbeyt Vakfı, Bab-ı A. Vakfı, El M. Medresesi gibi sivil toplum kuruluşu mahiyetindeki dernek ve vakıflar, bu kurum ve kuruluşlarda üst düzey görevlerde bulunan yönetici ve personelin haklarında hiçbir somut delil bulunmadığı halde terörle ilişkilendirilmeye çalışıldıkları, Soruşturma kapsamında hedef şahıs olarak iletişimlerinin tespiti, dinlenilmesi ve kayda alınması ile teknik araçlarla izleme tedbirlerine başvurulan kişilerin M. Varank (dönemin Başbakanlık Danışmanı), Sefer T. (dönemin Başbakanlık danışmanı), M. Duman (dönemin Başbakanlık Danışmanı), D. A. Sarıkaya (Dışişleri Bakanlığı Danışmanı), O. Sert (dönemin Dışişleri Bakanlığı Danışmanı), A. Boynukara (dönemin Adalet Bakanlığı Yüksek Müşaviri), M. Aycı (Ulaştırma, Denizcilik ve Haberleşme Bakanlığı Basın Danışmanı), Bilal Coşkun (TBMM Başkanlık Müşaviri), Ş. Şensöz (TBMM Başkanlık Müşaviri), Furkan Torlak (HAS Parti Genel Başkanı / Başbakan Yardımcısı Numan Kurtulmuş'un danışmanı), Musa Kulaklıkaya (Türkiye Cumhuriyeti Moritanya Büyükelçisi, eski Türk İşbirliği ve Koordinasyon Ajansı Başkanı), Erdal C. Sumaytaoğlu (Gıda, Tarım ve Hayvancılık Bakanlığı Teftiş Kurulu Başkanı), Hayrettin Demircan (Hazine Müsteşarlığı Mali Sektörle İlişkiler ve Kambiyo Genel Müdür Yardımcısı), O. Balta (Gübretaş Genel Müdürü), M. Koca (Gübretaş eski Genel Müdürü), Yücel Serdar (Tapu ve Kadastro Genel Müdürlüğü Şube Müdürü), B. Sinkaya (SETA /Siyasi, İktisadi ve Stratejik Araştırmalar Merkezi Analisti), N. Ata (SGK Maluliyet ve Sağlık Kurulları Daire Başkanı), İ. Eren (TRT Genel Müdür Yardımcısı), Zeynel Koç (TRT Genel Müdür Yardımcısı), Nasuhi Güngör (TRT Haber ve Spor Yayınları Daire Başkanı), K. Öztürk (Anadolu Ajansı Yönetim Kurulu Başkanı, Başbakanlık eski Basın Danışmanı), Ö. Ekşi (Anadolu Ajansı Genel Müdür Yardımcısı ve Genel Yayın Yönetmeni), F. Sabuncu (TRT Tahran Temsilcisi), Kamil Kayalı (TRT Arapça Kanal Koordinatörü), M. A. Ersoy (TRT Kahire Temsilcisi), A. Boyraz (Tarım Kredi Kooperatifleri Ankara Bölge Müdürü), Zeynettin Kasımoğlu (Kalkınma Bakanlığı Yönetim Hizmetleri Genel Müdürü), Y. Çakmak (Türkiye Kalkınma Bankasında Uzman), Levent Balkan (Halkbank Dış Operasyonlar Müdürü), ... (22. Dönem AK Parti Ankara Milletvekili), Hayrettin Çakmak (23. Dönem AK Parti Bursa Milletvekili), Seracettin Karayağız (23. Dönem AK Parti Muş Milletvekili), M. Burak Gültekin (AK Parti Genel ... Sosyal Medya Koordinatörü), Tarık Kaylan (HAS Parti İstanbul Gençlik Kolları Başkanı), Y. Ensaroğlu (Akil İnsanlar Heyeti Güneydoğu Anadolu Komisyonu Başkanı, SETAV / Siyaset, Ekonomi ve Toplum Araştırmaları Vakfı Hukuk ve İnsan Hakları Direktörü), E. Bilgin (AK Parti Çatalca İlçe Başkan Yardımcısı), H. Dalkılıç (AK Parti İstanbul İl Başkan Yardımcısı, İstanbul Büyükşehir Belediye Meclis Üyesi), H. Tutar (SERKA /Serhat Kalkınma Ajansı Genel Sekreteri, AK Parti Halkla İlişkiler Sorumlusu), Türker Saltabaş (HAS Parti Kurucusu), K. Danışman (AK Parti İstanbul İl Başkan Yardımcısı), E. Dilaver (HAS Parti Genel İdare Kurulu Üyesi), İ. Karagül (Yeni Şafak Gazetesi Genel yayın Yönetmeni), Hüsnü Mahalli (BBC /British Broadcasting Ortadoğu Temsilcisi), Serdar Karagöz (Sabah Gazetesi Dış Haberler Müdürü), Yahya Bostan (Sabah Gazetesi Ankara Haber Müdürü), E. Gökhan Özekin (Sancaktar Dergisi Yayıncısı), Fehmi B. Yıldırım (İHH / İnsani Yardım Vakfı Başkanı), Fehim Taştekin (Radikal Gazetesi Yazarı), M. İslamoğlu (İlahiyatçı -yazar, AKABE Vakfı Kurucusu), H. Alagöz (İlahiyatçı -yazar, Ehl-i Beyt Alimler Derneği Yönetim Kurulu Üyesi), B. Kavuncu (Yazar), H. Kanaatlı (Ehl-i Beyt Alimler Derneği Derneği Genel Başkanı), A. İnanç (Hilal TV Genel Müdürü), H. Çelik (Posta Gazetesi Yazarı), F. Okumuş (yazar, İslam Hukukçusu), Kaan D. (Gazeteci, SİSAR / Siyasi, İktisadi ve Stratejik Araştırmalar Merkezi Genel Koordinatörü), N. İnanç (Muş Alparslan Üniversitesi Rektörü), Nurkan Yağız (İstanbul Üniversitesi Rektör Yardımcısı), Muhittin Ataman (Abant İzzet Baysal Üniversitesi Öğretim Üyesi ve Üniversitelerarası Kurul Genel Sekreteri), V. A. (Abant İzzet Baysal Üniversitesi Öğretim Üyesi), Ata Şenlikçi (İstanbul Üniversitesi Mühendislik Fakültesi Öğretim Üyesi), H. Onat (Ankara Üniversitesi İlahiyat Fakültesi İslâm Mezhepleri Tarihi Anabilim Dalı Başkanı), A. Çaylak (Yıldırım Beyazıt Üniversitesi İİBF Dekan Yardımcısı), H. Şabani (İran İslam Cumhuriyeti İstanbul Başkonsolosluğu Kültür Ataşesi), ... (Som Petrol Yönetim Kurulu Başkanı -iş adamı) gibi bürokrat, politikacı, gazeteci, akademisyen, sivil toplum yöneticisi ve iş adamı konumundaki aynı zamanda kamuoyunca da tanınan toplumun çeşitli katmanlarına mensup kişilerden oluşmakla birlikte, hedef alınan siyasetçi ve bürokratların ortak özelliğinin daha ziyade Başbakan'a, Hükûmete ve üst düzey siyasilere yakın konumda olan kimseler olmaları olduğu, Öte yandan, MİT Müsteşarı ..., MİT Müsteşarı ...'ın Basın Müşaviri Edip A. Yavuz, Enerji ve Tabii Kaynaklar Bakanı ..., Başbakanlık Müsteşarı Efkan Ala (sonradan İçişleri Bakanı), AK Parti Genel Başkan Yardımcısı (sonradan Adalet Bakanı) Abdülhamit G., Başbakanlık Başdanışmanı (sonradan Devlet Bakanı ve Başbakan Yardımcısı) ..., AK Parti İstanbul Milletvekili Feyzullah Kıyıklık, AK Parti Düzce Milletvekili ... Korkmaz, Milli Eğitim Bakanlığı Müsteşarı Y. T., Başbakanlık MüsteşarYardımcısı Ruhi Özbilgiç, Kamu Güvenliği Müsteşar Yardımcısı Kudret Bülbül, Enerji ve Tabii Kaynaklar Bakanlığı Müsteşar Yardımcısı ..., Aksaray Valisi (sonradan İstanbul Emniyet Müdürü, İçişleri Bakanı ve Emniyet Genel Müdürü) Selami Altınok,Başbakanlık Özel Kalem Müdür Yardımcısı (Başbakanlık Müşaviri) Y. E. Karaosmanoğlu, Başbakanlık Başmüşaviri E. S., Dışişleri Bakanlığı Danışmanı İ. Küçükbayrak, Çevre ve Şehircilik Bakanlığı Danışmanı Erdem Sürmen, Maliye Bakanlığı Danışmanı S. Şendioğlu, Dışişleri Bakanlığı Danışmanı M. Ö., Polis Akademisi Başkanı Y. Çolak, Polis Akademisi Güvenlik Bilimleri Enstitüsü Müdürü E. Beşe, SETA Başkanı Burhanettin Duran, Aile ve Sosyal Politikalar Bakanlığı Müşaviri Cumhur Ü., Kamu Güvenliği Müsteşar Yardımcısı Özel Kalem Müdürü Bekir Aydoğan, Çalışma Bakanlığı Bakan Yardımcısı Özel Kalem Müdürü S. Çömen, Enerji Bakanlığı Dış İlişkiler Daire Başkanı M. Karapınar, Vakıflar Bankası Yönetim Kurulu Üyesi M. E. Ö., THY Genel Müdürü Temel Kotil, İstanbul Belediyesi İmar ve Şehircilik Daire Başkanı A. Erhan Gökal, Devlet Arşivleri Genel Müdür Yardımcısı Hüsnü Özer, Eski Bayındırlık Bakanı F. N. Özak, AK Parti Teşkilat Başkan Yardımcısı -AK Parti Yüksek Disiplin Kurulu Üyesi -Akil Adamlar Heyet Üyesi ve 23. Dönem AK Parti Batman Milletvekili ... E. Ekmen, AK Parti Ekonomi İşleri Başkan Yardımcısı F. Özkader, AK Parti Genel Başkan Yardımcısı M. Şentop'un Danışmanı N. Fazıl Kurt, AK Parti İdari ve Mali İşler Özel Kalem Müdürü Ö. Hacıbektaşoğlu, AK Parti Çorum İl Başkan Yardımcısı İ. Güleç, İstanbul Ticaret Odası Başkanı İ. Ç., Mazlumder İstanbul Şube Başkanı Cüneyt Sarıyaşar gibi büyük bir kısmı toplumca bilinen şahısların da hedef şahıslarla yapmış oldukları görüşmelerin iletişimlerinin dolaylı olarak tespit edildiği, İstanbul Cumhuriyet Başsavcılığınca hukuka aykırı dinlemeler sonucu elde edilen ses ve görüntü kayıtlarının yüklendiği hard disklerde yapılan incelemelerde; 1-)Seagate marka 6VPHLTH seri numaralı, ST31000524AS nolu, üzerinde "Kamera Kayıtları" yazan 1 TB kapasiteli harddiskin içerisinde "6" ile numaralandırılan ve "24.11.2012 -... -Mir Vakili_Beşiktaş" olarak isimlendirilen klasör ve alt klasörlerinde; Beşiktaş ilçesi'nde bulunan Başbakanlık Çalışma Ofisi'nin ön ve arka girişlerini gören 87-05 ve 87-09 mobese kamera kayıtları ile Başbakanlık Çalışma Ofisi'ne ait 24.11.2012 – 28.11.2012 ve 29.11.2012 tarihli 3 (üç) adet güvenlik kamera kaydının yer aldığı tespit edildiği, 2-)24.11.2012 tarihli güvenlik kamera kayıtlarından; 7 numaralı kanalda bulunan kaydın incelemesinde; Başbakanlık Çalışma Ofisi'ne giriş yapan koruma araçları ile birlikle misafir araçlarının giriş -çıkı görüntülerinin, 3-)87-05 numaralı mobese kamerası ile güvenlik kameralarından 11 numaralı kanalda bulunan kaydın incelemesinde; 24.11.2012 günü kamera saatine göre saat 13:41:00 sıralarında Başbakan (Cumhurbaşkanı) ...'ın konvoyunun Başbakanlık Çalışma Ofisi'ne gelerek Beşiktaş -Kadıköy feribot iskele kısmında bulunan protokol giriş kapısından giriş yaptığı görüntünün, 4-)7 numaralı kanalda bulunan kamera kaydının incelemesinde; 24.11.2012 günü kamera saatine göre saat 14:26:00 sıralarında MİT Müsteşarı ...'ın Başbakanlık Çalışma Ofisi misafir kısmından giriş görüntülerinin yer aldığı tespit edildiği, Başbakanlık Çalışma Ofisi'ne gelen İran Meclis Başkanı'nın söz konusu görüşmeden önce Suriye Devlet Başkanı Beşar Esad ile görüşmesi, ardından Türkiye tarafından Suriye sınırına patriot füzeleri yerleştirilmesini eleştiren açıklamalarda bulunması, devamında ülkesine geçmeden Türkiye'ye gelerek Başbakan (Cumhurbaşkanı) ile görüşmesi, görüşmede MİT Müsteşarı ...'ın da bulunması, bu görüşmenin ardından Başbakan'ın (Cumhurbaşkanı) Suriye Ulusal Konseyi Lideri Muaz El Hatip ile görüşmesi gözönünde bulundurulduğunda, söz konusu görüşmenin Suriye politikası ile ilgili önemli bir görüşme olduğu, İstanbul Cumhuriyet Başsavcılığının 2014/41637 Sayılı soruşturma dosyasında kolluk tarafından hazırlanmış 10/07/2014 tarihli “Ön Rapor” içeriğinde görüldüğü üzere Cumhurbaşkanı ...'ın Başbakan olduğu dönemde Ortadoğu ve Dış İlişkilerden Sorumlu Başdanışmanı Sefer T.'ın kullanmış olduğu telefon ile Türkiye Cumhuriyeti Başbakanı ...'ın Somali Cumhurbaşkanı H. Şeyh Mahmud, Filistin Başbakanı İ. Haniye, Filistin Cumhurbaşkanı Mahmud Abbas ile yaptığı ve devletin güvenliği açısından gizli kalması gerektiği belirtilen görüşmelerin dahi tespit edilerek kayıt altına alınabildiği, bu sayede Türkiye'nin Ortadoğu politikası hakkında fikir ve bilgi sahibi olunmasına çalışıldığı, Türkiye Cumhuriyeti Devleti Başbakanının görüşmelerinin dinlenilip kayda alınabilmesi için başdanışmanları M. Varank ve Sefer T. hakkında hiçbir delil olmadığı halde terör örgütü üyeliği şüphesiyle iletişimin denetlenmesi kararı alınarak Başbakanın yabancı ülke devlet başkanları ile gerçekleştirmiş olduğu devletin güvenliğine ilişkin gizli kalması gereken nitelikteki telefon görüşmelerinin dinlenildiği, bu sayede dönemin Başbakanı ...'ın görüşmelerinin siyasi casusluk saikiyle dinlenilerek kayda alındığı, dönemin Dışişleri Bakanı ...'nun başdanışmanları D. A. Sarıkaya ve O. Sert hakkında aynı şekilde hiçbir delil olmadığı halde terör örgütü üyeliği şüphesiyle iletişimin denetlenmesi kararı alınarak telefon görüşmelerinin dinlenildiği, bu sayede Hükûmetin bir üyesi olan Dışişleri Bakanının görüşmelerinin siyasi casusluk saikiyle dinlenilerek kayda alındığı, aynı şekilde Türkiye Cumhuriyeti Adalet Bakanının görüşmelerinin dinlenilip kayda alınabilmesi için Bakanlık yüksek müşaviri A. Boynukara hakkında hiçbir delil olmadığı halde terör örgütü üyeliği şüphesiyle iletişimin denetlenmesi kararı alınarak telefon görüşmelerinin dinlenildiği, bu sayede dönemin Adalet Bakanı ...'in görüşmelerinin dinlenilerek kayda alındığı anlaşılmış olup, Bu itibarla Başbakan (halen Cumhurbaşkanı) ... başta olmak üzere hükûmetin üst düzey yetkililerinin görüşmelerinin dinlenilerek kayıt altına alınması için çevrelerinde bulunan veya maiyetlerinde görev yapan yukarıda isimleri zikredilen çoğu bürokrat ve siyasetçi şahıs veya şahısların "İran lehine casusluk yapan bir terör örgütüne üye olma" isnadıyla kriminalize edilerek uydurma gerekçelerle ve sahte delil üretilerek bilinçli ve kasıtlı olarak terörle ilişkilendirildikleri, yukarıda izahına çalışılan hususların yargısal takdirle izahı ve açıklanmasının mümkün olmadığı, zira Türkiye Cumhuriyeti Devletinin Başbakanı ve kabine üyelerinin en yakınlarında bulunan kişilerin İran lehine casusluk ve ajanlık faaliyeti yürüten sözde bir terör örgütüyle ilişkilendirilerek bu bahaneyle hedef şahıs olarak iletişimlerinin takip altına alınmaları ve bu yolla kriminalize edilmelerinin altında yatan gerçek nedenin Başbakan ve kabine üyeleri ile ilgili ileride gerçekleştirilecek operasyonlar için veri toplama ve elde etme amacına matuf olduğunun çok açık olduğu, iletişim tespit tutanağı haline getirilen bu ve benzeri görüşmelerin İstanbul Cumhuriyet Başsavcılığının 2014/41637 Sayılı soruşturma evrakına ilişkin düzenlenen 23/12/2015 tarihli iddianame içeriğinde yer verilen ... makamının 06/02/2015 tarihli cevabi yazısına göre, "Türkiye Cumhuriyeti Devletinin güvenliği, iç veya dış siyasal yararları bakımından niteliği itibariyle gizli kalması gereken bilgiler kapsamında olduğu"nun belirtildiği, bu itibarla yaklaşık 3 yıl 7 ay boyunca herhangi bir ara yakalama, operasyon planlaması ya da iletişim tespiti ve teknik araçlarla izleme tedbiri dışında bir araştırma faaliyeti barındırmayan, farklı konumlardaki kişilerin ağırlıklı olarak özel ve kamusal hayata ilişkin telefon görüşmeleri ile gündelik yaşamdaki faaliyetlerinin izlenmesi üzerinden yürütülen soruşturmada herhangi bir suç unsuru elde edilememesine rağmen bu tedbirlerin kapsamının genişletilerek uygulanmasına devam edilmesi hususu nazara alındığında, kurgusal nitelikli bir soruşturmayla Başbakan, Bakanlar, MİT Müsteşarı, siyasiler, bürokratlar ile akademisyenler, gazeteci ve yazarlardan Hükûmete yakın konumda olanların İran ile işbirliği içerisinde ve İran'a yakın terör örgütüne destek veren, onunla işbirliği içerisinde hareket eden bir konumda gösterilerek, ileride yapılması muhtemel bir operasyona zemin hazırlandığı, nihayetinde Selam Tevhid Kudüs Ordusu terör örgütü soruşturmasının, bağlantılı olduğu 17 Aralık soruşturmasıyla birlikte üst düzey devlet görevlilerini hedef alan bir çalışma niteliğinde olduğu değerlendirilmiştir. Selam Tevhid Kudüs Ordusu terör örgütü soruşturmasının 17 Aralık soruşturmalarından Mali Şube'nin yürüttüğü 2012/120653 Sayılı soruşturma ile bağlantısına delalet eden hususlar: a-) Soruşturmayı yürüten ve soruşturmada görev alan FETÖ/PDY mensubu eski hakim / savcılar ile kolluk görevlisi sanıklar tarafından, "terör örgütü yöneticiliği ve üyeliği" suçlarından haklarında soruşturma yürütülen ve fakat buna dair somut herhangi bir delil bulunamayan müşteki ve mağdurları terörle ve İsrail'in Tayland / Bangkok Büyükelçiliği'nde 14/02/2012 tarihinde meydana gelen bombalı saldırıyla irtibatlandırmak amacıyla sahte delil oluşturulmasına yönelik olarak, "El-Kaide terör örgütü üyeliği" suçundan gözaltına alınan İran uyruklu bir kişinin "Şafak" müstear adıyla sahte gizli tanık yapıldığı, şahsın "El-Kaide terör örgütü üyeliği" suçundan başka bir soruşturmadan gözaltında bulunduğu esnada İstanbul Terörle Mücadele Şube Müdürlüğünde emniyet amiri rütbesiyle görev yapmakta olan FETÖ/PDY mensubu Gafur Ataç tarafından 22/03/2013 tarihinde tehdit edilmek suretiyle sözde Kudüs Ordusu terör örgütü kapsamında gizli tanık sıfatıyla ifade vermesinin sağlandığı, bu şahsın söylemediği halde 22/03/2013 tarihli gizli tanık ifadesine "SEPAH adına İstanbul'da A. Monemi'nin çalıştığı, daha sonra yerine (Naser) Ghafari'nin geldiği, bunların haricinde İran'ın İstanbul Başkonsolosluğu'nda (İraj) Necefi adında biri olduğu, Mehdi (Mehdi Sasany Aghdam) olarak bilinen birinin daha bulunduğu, bu kişilerin Başkonsoloslukta resmi görevli gibi çalışıp değişik işler yaptıkları, örneğin Necefi'nin Konsolosluk çalışanı olup çoğu insan kaçakçılığında parmağının bulunduğu, yurt dışında kaçak olan kişileri başka ülkelere geçirdiği, talimatın doğrudan (İran Devrim Muhafızları Ordusu) SEPAH'tan geldiği, amacın para kazanmak olmadığı, Rusya'dan gelen bir grup eylem timinin Avrupa ülkelerinden birine geçerken burada bir müddet barındığını daha sonra yurt dışına çıkarıldığı, ambargo nedeniyle İran'ın normal yollardan ticaret yapamadığı, bu kişilerin para getirip götürme görevini yürüttükleri, bazen paravan şirketler kurup kuyumcular aracılığıyla para getirdikleri ya da üçüncü bir ülkeden İran'a malzeme geçişi yaptıkları" şeklinde ifadeler eklenerek Selam -Tevhid Kudüs Ordusu terör örgütü soruşturmasının İran ve Türkiye arasında yapılan ticaretle ve dolayısıyla 17 Aralık soruşturmalarından İstanbul Emniyeti Mali Suçlarla Mücadele Şube Müdürlüğünün yürüttüğü 2012/120653 Sayılı soruşturmayla ilişkilendirilmeye çalışıldığı, nitekim gizli tanık Şafak'ın 17/25 Aralık operasyonlarından sonra 20/08/2014 tarihinde İstanbul Cumhuriyet Başsavcılığında "Lale" mahlasıyla yeniden alınan ifadesinde önceki ifadesini kabul etmediğini beyan ettiği anlaşılmıştır. b-) İran'la Türkiye arasında ticaret yapan ..., Türker Sargın, Taha A. Alacacı, ..., O. Balta, M. Koca başta olmak üzere çok sayıda iş adamı ve şirket yetkilisi ile birlikte Türkiye -İran ticaretini kurumsal olarak yürüten Halkbank'ın Yönetim Kurulu Başkan Vekili ... E. Ö., Halkbank Dış Ticaretten Sorumlu Operasyonlar Daire Başkanı Levent Balkan başta olmak üzere çok sayıda Halkbank yetkilisi ve çalışanının, aynı zamanda İran'ın Ankara Büyükelçiliği ve İstanbul Başkonsolosluğu'nda görevli diplomatların sözde Kudüs Ordusu terör örgütü soruşturması kapsamında şüpheli sıfatıyla takip edildikleri, telefonlarının dinlenildiği, haklarında terör örgütü üyeliği suçlamasıyla iletişim tespit tutanaklarının düzenlendiği, nitekim Halkbank Dış Ticaret Operasyonlar Daire Başkanı Levent Balkan'ın ilk önce 2012/120653 Sayılı 17 Aralık soruşturmasında İstanbul 8. Sulh Ceza Mahkemesi'nin 15/10/2012 tarih ve 2012/528 değişik iş sayılı kararına istinaden teknik takibe alınarak adı geçenin adına kayıtlı 05334246106 numaralı telefonu üzerinden CMK 135 maddesi uyarınca (3) ay süreyle iletişimin dinlenmesi ve kayda alınmasına karar verildiği, bilahare İstanbul 12. Sulh Ceza Mahkemesi'nin 11/01/2013 tarih ve 2013/16 değişik iş sayılı kararı ile Levent Balkan hakkındaki iletişimin denetlenmesi tedbirinin birinci kez (3) ay süre ile uzatılmasına karar verildiği, lakin 10/04/2013 tarihinde düzenlenen kolluk raporunda adı geçenin Halkbank'tan emekli olduğu ve emekliye ayrıldığı tarihten itibaren, soruşturma kapsamında teknik takipleri devam etmekte olan Halkbank Genel Müdürü S. A. ve Rıza Sarraf ile suç görüşmesi yapmadığından bahisle iletişimin denetlenmesi tedbirine konu hattın dinleme işlemine son verilerek çıkış talimatı verilmesinin talep edilmesi üzerine Levent Balkan ile ilgili 15/10/2012 tarihi itibariyle başlayan 17 Aralık soruşturması kapsamındaki iletişimin denetlenmesi tedbirine 10/04/2013 tarihi itibariyle son verildiği, ancak Levent Balkan'ın bunun hemen akabinde 2011/762 Sayılı Selam Tevhid Kudüs Ordus u terör örgütü soruşturması kapsamında silahlı terör örgütüne üye olmak, örgüt adına eylem ve faaliyetlerde bulunmak isnadıyla teknik takibe alındığı ve 27/05/2013 tarihinden 18/12/2013 tarihine değin yaptığı telefon görüşmelerinin dinlenilerek kayıt altına alındığı, böylelikle üçüncü kişilerle olan ilişki ve faaliyetlerinin başka bir soruşturma üzerinden denetlendiği, bu süre içerisinde yapmış olduğu görüşmelerden (119) adedinin içeriğinden hiçbir suç unsuru bulunmamasına karşın iletişim tespit tutanağı haline getirildiği, diğer yandan iddianamede ayrıntıları anlatıldığı üzere soruşturma kapsamında iletişimin tespiti ile ilgili düzenlenen 08/05/2013, 12/05/2013, 14/05/2013, 18/05/2013, 19/05/2013, 20/05/2013, 24/05/2013, 25/05/2013, 11/06/2013, 12/06/2013, 14/06/2013, 16/06/2013, 18/06/2013, 20/06/2013, 24/06/2013, 27/06/2013, 03/07/2013, 05/07/2013, 11/07/2013, 16/07/2013, 09/08/2013, 19/08/2013, 12/09/2013, 22/09/2013, 23/09/2013, 05/10/2013, 12/10/2013, 08/11/2013, 19/11/2013, 22/11/2013, 27/11/2013, 14/12/2013 tarihli tutanaklarda belirtilen konuların Türkiye -İran ticaretine ilişkin olduğu, konuşmalarda ismi geçen kişilerden Z. Çağlayan'ın Ekonomi Bakanı, S. A.'ın Halkbank Genel Müdürü, Levent Balkan'ın Halk Bankası Dış Operasyonlar Daire Başkanı, Rıza Sarraf'ın ise Türkiye / İran arasında Halkbank üzerinden gerçekleştirilen ticarette komisyon karşılığında iş yapan kişilerden birisi olup, bunlardan S. A. ve Rıza Sarraf'ın 17 Aralık soruşturmasında doğrudan, Ekonomi Bakanı Z. Çağlayan'ın ise dolaylı olarak şüpheli oldukları, Türkiye / İran ticaretinde aktif olan bazı şahısların (..., Taha A. Alacacı, Türker Sargın, Levent Balkan) her iki soruşturma kapsamında telefonlarının uzun süre dinlenilerek takip altına alınmalarının soruşturma dosyaları arasında bağlantı kurma amacına yönelik olduğu, gerek birden fazla ortak şüphelinin her iki soruşturma kapsamında hedef şahıs / şüpheli olarak teknik takip altına alınmış olmaları ve gerekse 2011/762 Sayılı Selam Tevhid Kudüs Ordusu terör örgütü soruşturmasında iletişimin tespiti ile düzenlenen tutanaklarda belirtilen konuların Türkiye / İran ticaretine ilişkin olması karşısında her iki soruşturmanın ilerki aşamalarda birleştirilmesinin amaçlandığı belirlenmiştir. c-) Soruşturmada bizzat Cumhuriyet Savcısı İ. Tandoğan tarafından Vergi Denetim Kurulu Başkanlığı'na hitaben yazılan, dosya kapsamındaki gerçek ve tüzel kişilerle ilgili Vergi Usul Mevzuatı başta olmak üzere "şahıs bazında hesap hareketleri ve dosya muhteviyatı çerçevesinde ihtiyaç duyulan benzeri konularda çalışma yapmak" üzere M. Sunar ve M. Şentürk'ün bilirkişi olarak atanmasına dair 03/05/2012 tarihli talep yazısının bulunduğu, şüpheliler tarafından yürütülen soruşturma "terör örgütü yöneticiliği ve terör örgütü üyeliği" soruşturması olmasına rağmen, soruşturma kapsamında Vergi Denetim Kurulu Başkanlığı'ndan bilirkişi tayin ettirerek, dosya kapsamına gerekçesiz olarak dahil edilen kişiler hakkında "terörün finansmanı" suçlamasıyla rapor düzenlettirmek, bu suçlamayla tüm malvarlıklarına el koyma amacının bir diğer boyutuyla aynı zamanda Türkiye / İran ticaretinde aktif olan şahısların bu ticaret sayesinde terörü finanse ettikleri gibi bir iddianın delillendirilmesine çalışıldığı, dolayısıyla bir terör soruşturmasında terörizmin finansmanı boyutuyla ancak MASAK eliyle yaptırılması icap eden kurumsal bir inceleme yerine ismen görevlendirilmeleri istenilen FETÖ/PDY ile iltisaklı vergi müfettişleri eliyle sözde mali inceleme yaptırma girişiminin, aynı zamanda 17 Aralık soruşturmasının da konusunu teşkil eden Türkiye / İran ticaretinde rol alan kişilerin bu ticaret sayesinde sözde Selam Tevhid Kudüs Ordusu terör örgütü üzerinden uluslararası terörü finanse ettikleri gibi kurgusal nitelikteki bir iddiaya dönük delil elde etme girişiminin bir çabası ve tezahürü olduğu anlaşılmıştır. d-) Soruşturmanın FETÖ/PDY terör örgütü elebaşı Fetullah Gülen liderliğinde, yasal resmi hiyerarşinin dışındaki ast -üst ilişkisi içerisinde bilinçli, sistematik ve koordineli biçimde, eylem ve fikir birliği içinde ve 17/25 Aralık soruşturmaları ile eş zamanlı olarak operasyon düzenlemek niyetiyle gerçekleştirildiğine delalet eden biçimde, 2011/762 Sayılı Selam Tevhid Kudüs Ordusu terör örgütü soruşturmasında dosya kapsamında hazırlanan şahıs tespit tutanaklarının eş zamanlı yürütüldüğü 17 Aralık operasyonundan çok kısa bir süre önce 10-15/12/2013 tarihleri arasında hazırlanmış ve tüm teknik takiplerin 18/12/2013 tarihinde sonlandırıldığı anlaşılmıştır. 2.İstanbul İstihbarat Şubesi Üst Yönetim Kadrosuna Yönelik Örgütlü Zimmet Soruşturması; 29 Nisan 2013 tarihinde Emniyet Genel Müdürlüğü İstihbarat Daire Başkanlığı koltuğunda değişiklik yaşanmış; daha önce 2010 yılından beri bu görevi yürüten ve FETÖ/PDY ile irtibatlı olduğu iddiaları dile getirilen Ö. Altıparmak (Böcek davasında örgüt üyeliğinden hüküm giydiği hususuna yukarıda değinilmiştir.) görevinden alınarak, halen aktif olarak Eskişehir İl Emniyet Müdürlüğü görevini yürütmekte olan E. Dinç bu göreve atanmış, İstihbarat Daire Başkanının değişmesinin akabinde aynı yılın Temmuz ayı içerisinde bu kez aralarında İstanbul ilinin de bulunduğu İl İstihbarat Şube Müdürlüklerinde görev yapan üst yönetim kadroları da değiştirilmiş, bu bağlamda 09/07/2013 tarihinde İstanbul İstihbarat Şube Müdürlüğü görevine halen FETÖ firarisi olan Serdar Güldalı'nın yerine Denizli İstihbarat Şube Müdürü A. Arıbaş atanmış, hemen akabinde 14/07/2013 tarihinde İstihbarattan Sorumlu İl Emniyet Müdür Yardımcılığı görevine A. Metin Turanlı getirilmiş, aynı şekilde diğer illerin istihbarat şube müdürlükleri kadrolarına da örgütle irtibatlı veya iltisaklı olmayan müdürlerin atanmasıyla birlikte anılan süreçte örgüte yakın üst düzey emniyet görevlileri idarenin tasarrufu ile pasif başka birimlere kaydırılmıştır. İstihbarat birimlerinde örgüt aleyhine yapılan bu işlemin örgütü son derece rahatsız ettiği, nitekim bahse konu tayinler sonrasında, siyasi iktidar tarafından yapılan bu hamlenin emniyet istihbarat teşkilatında muazzam boyutta kadrolaşan örgütün tasfiyesine yönelik bir girişim olduğuna dair algıya yol açtığı gerek açık kaynaklar ve gerekse dava dosyaları arasına giren beyanlardan anlaşılmıştır. İstanbul İstihbarat Şube Müdürlüğü üst yönetim kadrolarında yapılan değişikliğin 17 Aralık soruşturmalarını ve eldeki davayı ilgilendiren boyutu ise; İstanbul Mali Suçlarla Mücadele Şube Müdürlüğünce yürütülen 2012/120653 Sayılı Rıza Sarraf / Halkbank soruşturmasında görevli fiziki takip tarassut ekibinin 25/10/2013 tarihinde Nuruosmaniye'deki fiziki takip işlemi sırasında deşifre olması nedeniyle teknik takibe bir süreliğine ara/son verildiği ve kumpas soruşturmasının öğrenilmesine / deşifre edilmesine yönelik İçişleri Bakanı düzeyinde gerçekleştirilen bir takım girişimlerin yaşandığı, bu bağlamda örneğin İstanbul İstihbarat Şube Müdürlüğüne ait 34 ZP 7876 plakalı bir observasyon aracının soruşturma şüphelisi Rıza Sarraf'a ait Beykoz /Kanlıca adresindeki konut civarında konuşlandırılarak operasyonel birimlerce (adli şubeler tarafından) Sarraf ve çevresindekilere yönelik herhangi bir adli soruşturma veya takip yapılıp yapılmadığının öğrenilmeye çalışıldığı süreçte, İstanbul İstihbarat Şube Müdürlüğü üst yönetim kadrosuna yönelik suç örgütü faaliyeti çerçevesinde zimmet ve evrakta sahtecilik suçlarını işledikleri iddiasıyla Organize Suçlarla Mücadele Şubesince 17 Aralık soruşturmalarıyla eş zamanlı bir soruşturma yürütüldüğünün anlaşılmış olmasıdır. İstanbul Cumhuriyet Başsavcılığının 2013/153711 Sayılı soruşturma evrakına kayden 08/11/2013 tarihinde başlatıldığı ve fiilen -adli dinlemelerin sona erdiği-18/12/2013 tarihine değin devam ettirildiği anlaşılan söz konusu soruşturma sürecinin, FETÖ/PDY silahlı terör örgütünün amaçları doğrultusunda "adli soruşturmaların asılsız suç örgütü iddialarıyla araç olarak kullanılması suretiyle iletişim tespiti, dinlenmesi ve kayda alınması tedbirinin uygulanması ve bu yolla istihbarat edinilmeye çalışılması"nın en açık örneklerinden birisini teşkil ettiği görülmüştür. İstanbul C. Başsavcılığının 2013/153711 Sayılı soruşturmasında usulsüzlük yapıldığına yönelik iddiaların İstanbul Cumhuriyet Başsavcılığının 30/03/2016 tarih ve 2014/8776 soruşturma, 2016/14790 esas sayılı iddianamesi ile İstanbul 13. Ağır Ceza Mahkemesine açılan kamu davasına konu edildiği, İstanbul 13. Ağır Ceza Mahkemesi'nin 2016/124 esas sayılı dosyasına kayden görülen davada, aynı zamanda dosya sanıklarından Nazmi Ardıç, A. Kalender, A. Üzümcü, A. Arıkanoğlu, A. Atik ve E. Okur'un bu davada Türkiye Cumhuriyeti Hükûmetini ortadan kaldırmaya teşebbüs etme, silahlı terör örgütü kurmak ve yönetmek veya üye olmak, devletin güvenliğine ilişkin gizli kalması gereken nitelikteki bilgileri siyasi ve askeri casusluk maksadı ile temin etme ve açıklama, yasaklanan bilgileri açıklama, suç uydurma, iftira, özel hayatın gizliliğini ihlal, göreve ilişkin sırrın açıklanması, suç delillerini yok etme, gizleme veya değiştirme, kamu görevine ait araç ve gereçleri suçta kullanma, görevi kötüye kullanmak gibi çok sayıda suçtan sanık sıfatıyla yargılandıkları, davanın iddianamesinin 16 ila 66. sayfaları arasında 1. olay olarak izah olunan eylemin, "2013 yılının Temmuz ayı ve devamında göreve atanan İstanbul İstihbarat Şube Müdürlüğü üst yönetim kadrosu ile Emniyet İstihbarat Daire Başkanı E. Dinç'in telefonlarının 2013 yılının Kasım / Aralık ayları içerisinde, dönem itibariyle İstanbul İstihbarat Şubesinde görevli bir polis memurunun adının karıştığı sözde zimmet iddiasından yola çıkarak 2013/153711 soruşturma numarası üzerinden TCK'nın 220/1 maddesi kapsamında suç örgütü kurmak ve buna bağlı örgüt faaliyetleri suç isnadı adı altında dinlenilmesi" şeklinde anlatıldığı anlaşılmaktadır. Konuyu detaylandırmak gerekirse; İstanbul Cumhuriyet Başsavcılığının 30/03/2016 tarih ve 2014/8776 soruşturma, 2016/14790 esas, 2016/1457 numaralı iddianamesi ile ikame olunan toplam (45) sanıklı bu davaya konu eylemlerden birisinin; suç tarihi itibariyle, dosya sanıkları Nazmi Ardıç, A. Kalender, A. Üzümcü, A. Arıkanoğlu, A. Atik ve E. Okur'un da aralarında bulunduğu İstanbul Organize Suçlarla Mücadele Şube Müdürlüğünde görevli adli kolluk görevlileri eliyle yürütülen İstanbul C. Başsavcılığının 2013/153711 Sayılı sözde suç soruşturması olduğu, bahse konu soruşturmanın, İstanbul İl Emniyeti İstihbarat Şube Müdürlüğü (B) Haber Alma Bürosu Amirliği emrinde Sinan T. kod adıyla BİEK (Bilgisinden İstifade Edilen Kişi / haber elemanı) çalıştırıcısı olarak görev yapan H. Bizkevelci isimli istihbaratçı polis memurunun, Şubeye bilgi veren/getiren Rüzgar Balıkçı ve Yaman Karlı kod adlı haber elemanları ile 2013 yılının Ağustos / Ekim ayları sürecinde herhangi bir buluşma gerçekleştirmediği ve haber elemanlarına herhangi bir ödeme yapmadığı halde sanki buluşma gerçekleştirmiş ve ödeme yapmış gibi sahte buluşma (F/3), haber (F/4) ve mülakat (F/10) raporları ile buna ilişkin ödeme belgeleri ve harcama tutanağı düzenlediği, bu şekilde evrakta sahtecilik yaparak zimmetine para geçirdiği iddiasıyla başlatıldığı, Bu minvalde ilk olarak, H. Bizkevelci isimli istihbaratçı polisin görev yaptığı İstanbul İstihbarat Şube Müdürlüğü (B) Haber Alma Bürosunda komiser rütbesiyle Masa Amiri olarak görev yapan sanık Metin G. tarafından yapılan denetimler esnasında evrakta sahtecilik suretiyle zimmet eyleminin tespit edilerek açığa çıkarıldığı gerekçesiyle 21/10/2013 tarihinde bir rapor düzenlendiği, bunu müteakiben aynı Büroda Başkomiser rütbesiyle Kısım Amiri olarak görev yapan sanık ... Kavlak tarafından 22/10/2013 tarihinde konuyla ilgili ayrı bir rapor düzenlenerek konunun üst makama intikal ettirildiği, ancak bu raporların Şube Müdürünce dikkate alınmadığından bahisle bu kez (B) Haber Alma Bürosu Amir Yardımcısı Başkomiser Polat Kongur, Kısım Amiri Başkomiser A. Kavlak ve Masa Amiri Metin G. tarafından 31/10/2013 tarihinde müşterek imzalı bir tutanak düzenlenmesi cihetine gidildiği, isimleri zikredilen üç (üçüncü kişi tarafından düzenlenen söz konusu tutanakta, Şube Müdürü A. Arıbaş'ın polis memuru H. Bizkevelci'nin usulsüz işlemlerine ilişkin raporun iptali ile evrakın (harcama ve ödeme belgeleri) normal evrak akışı / sirkülasyonu içerisinde yeniden sıralı amirlerin imzasına sunulması yönünde kendilerine verdiği emrin konusu suç teşkil eden bir emir olduğu ve kanunsuz emri uygulamayacaklarından bahisle polis memuru H. Bizkevelci'nin sahte evrak ile zimmetine para geçirme eylemine sıralı amirlerin de göz yumduklarını ve buna ortak olduklarını belirttikleri, görev yaptıkları birimin şube müdürünü de suçlayıcı nitelikteki bu tutanağın tanziminden birkaç ... geçtikten sonra kısım amiri A. Kavlak'ın 08/11/2013 tarihinde bu kez İstanbul C. Başsavcılığına müracaat ederek olayla ilgili ihbarda bulunduğu, adı geçenin aynı ... müşteki sıfatıyla alınan ifadesinde şikayetçi olduğunu belirtmesiyle birlikte evrakın Memur Suçları Soruşturma Bürosunun 2013/153711 Sayılı soruşturma numarasına kaydedildiği, soruşturma sürecinin bu şekilde başladığı, soruşturma iş ve işlemlerinin sanıklardan Nazmi Ardıç'ın Şube Müdürü olduğu İstanbul Organize Suçlarla Mücadele Şube Müdürlüğünce yürütüldüğü, Sözde suç soruşturmasında polis memuru H. Bizkevelci dışında İstanbul İstihbarat Şube Müdürlüğü üst yönetim kadrosunu oluşturan dönemin İstanbul İstihbarat Şube Müdürlüğünden sorumlu İl Emniyet Müdür Yardımcısı A. Metin Turanlı, İstihbarat Şube Müdürü A. Arıbaş, İstihbarat Şube Müdür Yardımcısı Ö. F. Ataş, İstihbarat Şube Müdürlüğü Bölücü Örgütler Haber Alma Bürosu (B Büro) Amiri Erdal Aydınlık ve İstihbarat Şube Müdürlüğü Teknik Operasyon Büro Amiri Sezgin Abalı'nın da şüpheli oldukları, İstanbul İl Emniyet Müdürlüğü kadrosunda emniyet müdürü ve emniyet amiri olarak görev yapan ismi geçen şüphelilere yüklenen eylemin; polis memuru H. Bizkevelci'nin sıralı amirleri olmaları hasebiyle zimmete göz yummak, suçun üstünü örtmek, daha da ötesinde bir suç örgütü yapılanması içerisinde adı geçen polis memuru ile birlikte hareket ederek zimmet suçunu örgütlü bir şekilde birlikte işlemek olarak nitelendirildiği, bir başka deyişle sahte evrak tanzim etmek suretiyle zimmetine para geçirdiği iddia edilen BİEK çalıştırıcısı istihbaratçı polis memuru H. Bizkevelci'nin bu eylemine sıralı amirlerinin de iştirak ettiğinin, ismi geçenlerin arasında görev ilişkisinin ötesinde bir ilişki biçimi olduğunun ve suç iddiasına konu yaklaşık 2.350-TL tutarındaki parayı birlikte zimmete geçirmek ve haksız surette istifade etmek için kendi aralarında bir menfaat birlikteliği oluşturduklarının öne sürüldüğü, dolayısıyla İstihbarat Şube üst yönetim kadrosundan oluşan şüphelilerin üzerine atılı soruşturma konusu suçların sahte evrak tanzim etmek, zimmet, suç örgütü kurmak ve buna bağlı örgüt faaliyetlerinde bulunmak olarak belirlendiği, A. Kavlak'ın şikayetiyle 08/11/2013 tarihinde başlayan soruşturmada, her zamanki gibi FETÖ'nün bilindik örgütsel taktiğiyle soruşturmaya yönelik iddiaları güçlendirmek amacıyla 11/11/2013 tarihinde Muhabere Elektronik Şube Müdürlüğüne bir e-mail ihbarı yapıldığı, bu ihbarın akabinde 31/10/2013 tarihli müşterek imzalı tutanakta imzaları bulunan diğer görevliler Polat Kongur ve Metin G.'in 13/11/2013 tarihinde İstanbul C. Başsavcılığında ifade verdikleri, soruşturma savcısı A. Ö.'ın 18/11/2013 tarihinde soruşturmada adli kolluk görevini yürüten İstanbul Organize Suçlarla Mücadele Şubesine gereği için talimat yazdığı, 21/11/2013 tarihinde A. Kavlak'ın savcılığa giderek ek ifade verdiği, bunun üzerine ilk müzekkere yazısının gönderilmesinden (3) ... sonra soruşturma savcısının herhangi bir araştırma yapmadan, herhangi bir somut bilgi, belge veya somut delil elde edilmeden, sadece İstihbarat Şube Müdürlüğünde görevli ismi zikredilenlerce düzenlenen rapor, tutanak, verilen şikayet dilekçesi ile ifadeleri esas alarak, delil teyit etme veya yeni delil elde etme yol ve yöntemlerinin herhangi birisine başvurmadan 21/11/2013 tarihinde ikinci kez kolluğa talimat yazdığı, "fiziki ya da teknik takip ve sair işlemlerin yapılmasına ihtiyaç duyulması halinde tarafımıza ilgili talebin iletilmesi" şeklinde zaten ısmarlama olduğu aşikar olan bu talimat yazısının alınmasıyla birlikte Organize Şube Müdürlüğü tarafından soruşturma kapsamında (6) şüpheli hakkında iletişimin denetlenmesine tedbirinin uygulanmasına dair 22/11/2013 tarihli rapor tanzim edildiği, bunun üzerine 23/11/2013 tarihinde İstanbul 23. Sulh Ceza Mahkemesinden adı geçen şüpheliler hakkında TCK'nın 220/1 maddesi kapsamında "suç örgütü kurmak ve buna bağlı örgüt faaliyetleri" suç isnadıyla CMK m. 135 maddesi gereği 2013/677 değişik iş sayılı karar ile adli dinleme kararının alındığı, yasal adli dinleme sürecinin bu suretle başladığı, Organize Şube Müdürlüğü tarafından devamında düzenlenen iletişime müdahale edilmesine dönük ikinci rapora istinaden İstanbul 5. Sulh Ceza Mahkemesince 06/12/2013 tarihinde 2013/565 değişik iş sayısı üzerinden verilen teknik takip kararı ile yukarıda ismi geçenlere ilaveten şüpheliler Harun Özkaya ve Hafife İsmailoğlu hakkında da adli dinleme kararı verilmesiyle birlikte toplam (8) kişi hakkında iletişimin denetlenmesi tedbirinin uygulandığı, öte yandan İstanbul 18. Sulh Ceza Mahkemesi'nin 16/12/2013 tarih ve 2013/715 değişik iş sayılı kararı ile emekli polis memuru şüpheli Harun Özkaya'nın ofis olarak kullandığı adresle ilgili CMK'nın 140. maddesi gereği teknik araçlarla izleme kararı verildiği, bir ... sonra ise aynı zamanda 17 Aralık operasyonunun gerçekleştirildiği 17/12/2013 tarihinde kolluk tarafından savcılıktan adli dinlemeler için çıkış / sonlandırma talimatı talep edildiği, vaki talep üzerine 18/12/2013 tarihinde sonlandırma talimatının soruşturmada adli kolluk görevini yürüten İstanbul Organize Suçlarla Mücadele Şubesine gönderilmesiyle birlikte adli dinlemelerin Şube Müdürü Nazmi Ardıç'ın da görevden alındığı 18/12/2013 tarihi itibariyle sonlandırıldığı, Öte yandan, 17/25 Aralık operasyonlarından sonra 2013/153711 Sayılı soruşturma şüphelileri olan ve İstanbul İstihbarat Şube üst yönetim kadrosunu oluşturan yukarıda ismi zikredilenlerin bu soruşturma marifetiyle kendilerine iftira atıldığını, suç uydurulduğunu, mağdur olduklarını, suç örgütü kurma ve örgütlü şekilde zimmete para geçirme gibi uydurma iddialarla haklarında yasa dışı dinleme yapıldığını beyanla soruşturmayı yürüten adli birimlerden şikayetçi olduklarını beyan etmeleri nedeniyle 16/04/2014 tarihinde soruşturma evrakının tefrik edilerek, usulsüz soruşturma iş ve işlemlerini yürüten FETÖ/PDY mensubu polisler hakkındaki evrakın İst. Cumhuriyet Başsavcılığının 2014/55373 sırasına kaydedildiği, bilahare bu evrakın 2014/8776 soruşturma sayılı evrak ile birleştirilerek 30/03/2016 tarihli iddianame ile İstanbul 13. Ağır Ceza Mahkemesi nezdinde 2016/124 esas sırasına kayden ceza davası açıldığı, FETÖ/PDY mensubu polisler tarafından yürütülen kumpas soruşturmasının mağduru olan istihbaratçı polislerle ilgili soruşturmada ise 18/04/2014 tarihinde takipsizlik kararı verildiği, İstanbul Cumhuriyet Başsavcılığının 18/04/2014 tarih ve 2013/153711 soruşturma, 2014/28050 karar numaralı kovuşturmaya yer olmadığına dair karar gerekçesinde özetle, iletişimin tespiti yapılan şüphelilerin iletişim tespitlerinde telefon görüşmeleri ve SMS kayıtlarında herhangi bir suç unsurunun bulunmaması, İstihbarat Daire Başkanlığınca görevlendirilen üç (3) Şube Müdürünce düzenlenen 09/01/2014 tarihli raporda suça konu teşkil edebilecek bir usulsüzlükle karşılaşılmadığının belirtilmesi, ödemeye esas belgelerde adı geçen ve (X) eleman olarak ifadeleri alınan haber elemanlarının iddiaya konu belgelerdeki ödemelerin kendilerine yapıldığını ve paraları eksiksiz aldıklarını ifade etmeleri, şüpheli H. Bizkevelci gibi aynı büroda istihbaratçı polis olarak görevli olup, tanık olarak ifadesi alınan Taner Adana'nın şüphelinin savunmalarını doğrulaması karşısında şüphelilerin zimmet suçunu işlemek amacıyla örgüt kurmak, bu örgüte üye olmak ve sahtecilik suçlarını işlediklerine dair ihbar edenin soyut iddiası ve elektronik posta ihbarı dışında somut ve inandırıcı delil elde edilemediğinin belirtildiği, dolayısıyla soruşturma sürecinin genel hatlarıyla bu şekilde olduğu anlaşılmaktadır. Bir polis memurunun adının karıştığı sözde zimmet ve suç örgütü iddiasıyla başlatılan adli soruşturmayı araç olarak kullanmak suretiyle, 2013 yılı Temmuz ayı içerisinde ataması yapılarak göreve başlayan ve FETÖ/PDY ile iltisaklı olmayan İstanbul İstihbarat Şubesi üst yönetim kadrosunun takibi, teknik ve fiziki takip suretiyle kontrolü, Hükûmet aleyhinde yürütülen 17 Aralık soruşturmalarından İstihbarat Şubesi üst yönetim kadrosunun bilgi sahibi olup olmadığının, bir başka deyişle soruşturmanın FETÖ'cü olmayan istihbaratçılar tarafından deşifre edilip edilmediğinin öğrenilmesi, ayrıca daha önceden çeşitli kanallardan haricen duyumunu almış oldukları "görev yaptıkları emniyet birimlerinden yakın zamanda tayinlerinin çıkarılıp çıkarılmayacağı" hususuyla alakalı bilgi edinerek, kendileriyle hakkında yapılması muhtemel idari tasarruflardan önceden bilgi sahibi olup, buna göre ön tedbir alma ve hareket tarzı belirleme amaçlarına matuf bir faaliyet niteliğinde olduğu, nitekim soruşturmayı yürütenlerin bu amaçla hareket ettiklerinin soruşturmadaki 05/12/2013 tarihli dinleme talep yazısıyla açığa çıktığı, söz konusu talep yazısında soruşturma konusuyla hiçbir alakası olmamasına rağmen “...Bilhassa soruşturmanın başlamasına konu zimmet suçunun üstünün örtülmeye çalışılması, personel atamalarının medya ve kamuoyu tarafından duyulmasının istenmemesi, başka birimlerce yürütülen adli soruşturma dosyalarının içeriğinin öğrenilmeye çalışılması, yapılan gizli izleme çalışmalarında kendilerine mobing (psikolojik baskı) ve ayrımcılık yapıldığını iddia eden personelin dile getirdiği hususların öncelikle şiddetle reddedilmesi ancak özel olarak yapılan görüşmelerde ise personelin dile getirdiği iddiaları doğrulayıcı nitelikte cümleler sarf edilmesi vb." konulardan bahsedildiği ve bunları gerekçe gösterilerek Harun Özkaya ve Hafife İsmailoğlu isimli şahısların dinlenmesi talebinde bulunulduğu, İstanbul gibi Türkiye'nin en büyük metropolunun en önemli güvenlik ve istihbarat kurumlarından olan emniyet istihbarat şubesinin üst yönetim kadrosundaki polis müdürleri ve amirlerinin, haber elemanına ödenecek cüz'i miktardaki paradan birlikte menfaatlenmek ve bu parayı mal edinmek (zimmete geçirmek) için bir suç örgütü kurdukları gibi akla ziyana aykırı bir iddiayla başlatılan ve neticede İstanbul'daki emniyet teşkilatını da ilgilendiren böylesine önemli bir soruşturmadan, soruşturmayı yürütün adli birimin başındaki sanık Nazmi Ardıç'ın İl Emniyet Müdürü H. Çapkın'ı bilgilendirmediği, tüm bu hususlar dikkate alındığında 17 Aralık soruşturmalarının operasyona dönüştürülmesinin zamanlamasında ve özellikle operasyonun tarihinin öne çekilmesinde, sanıkların eş zamanlı yürütülen bu soruşturmaya ait dinlemelerden aldıkları bilgiler doğrultusunda, deşifre olma ve görevden alınma ihtimallerinin de etkili olduğu, bu itibarla 2013/153711 Sayılı kurgu soruşturmasının 17 Aralık soruşturmaları bakımından bu yönüyle önem arz ettiği, öte yandan aynı örgütsel yapıya ait hiyerarşik gücün emrinde olmaları hasebiyle zaten başından beri eylem ve irade birliği içerisinde hareket ettikleri kabul edilen sanıklardan Organize Suçlarla Mücadele Şube Müdürlüğünde görevli olanların, bu soruşturmalara ait hukuksuz dinlemelerden elde ettikleri verileri Mali Şube soruşturmasını yürüten şube üst yönetimindeki örgüt üyeleriyle paylaştıkları, bunun da operasyon tarihinin öne çekilmesinde belirleyici etkenlerden biri olduğu belirlenmiştir. XIII-17 / 25 ARALIK OPERASYONLARININ HÜKÛMETE KARŞI GİRİŞİLEN DARBE GİRİŞİMİ OLDUĞUNA YÖNELİK İLKDERECE MAHKEMELERİNİN KABULÜ A-) 17 ARALIK SORUŞTURMALARINA İLİŞKİN İLK DERECE MAHKEMESİNİN NİHAİ KABULÜ; İstanbul 14. Ağır Ceza Mahkemesi'nin 2016/304 Esas sayılı dosyasında 17 Aralık Operasyonunun hükümete karşı girişilen darbe girişimi olduğuna yönelik nihai kabulü; “Dava dosyasında yer alan tüm kanıtların; bu bağlamda örgütün tarihsel geçmişi, amacı, hedefi, stratejisi, tertiplediği kumpas davaları, 17/25 Aralık ve nihayetinde 15 Temmuz askeri darbe girişimine değin yaşanan ve karar gerekçesinde özetlenen süreç, soruşturmaların kurgulanması, soruşturmalardaki usulsüzlükler, hukuka aykırılıklar, operasyonun yapılma şekli ve biçimi, sonuçları hep birlikte bir bütün olarak değerlendirildiğinde; Anayasa Mahkemesi ve Yargıtay kararlarında dile getirildiği veçhile, FETÖ/PDY'nin Türkiye Cumhuriyeti Devletinin tüm anayasal kurumlarını (yasama, yürütme, yargı erklerini) ele geçirmeyi ve bundan sonra devleti, toplumu ve fertleri kendi ideolojisi doğrultusunda yeniden şekillendirerek oligarşik özellikler taşıyan bir zümre eliyle ekonomik, toplumsal ve siyasal gücü yönetmeyi hedefleyen, bu niteliği itibariyle 3713 Sayılı Terörle Mücadele Kanununun 1. maddesinde tanımlanan, amaca ulaşmak için silah başta olmak üzere her türlü cebir ve şiddeti araç olarak kullanan 5237 Sayılı TCK'nın 314/1-2 maddeleri hükümleri kapsamında silahlı bir terör örgütü olduğu, Dava konusu yapılan ve 17/12/2013 tarihinde eş zamanlı olarak operasyona dönüştürülen 17 Aralık soruşturmalarından; İstanbul Emniyet Müdürlüğü Mali Suçlarla Mücadele Şube Müdürlüğünün yürüttüğü 2012/120653 Sayılı ve Organize Suçlarla Mücadele Şube Müdürlüğünün yürüttüğü 2012/125043 Sayılı suç soruşturmalarını başlatan, koordine eden, talimatlarıyla yönlendiren ve iletişimin denetlenmesi ile teknik araçlarla izleme tedbirlerine dair tüm işlemlerin yapılması talimatlarını veren, ilgili şube müdürlüklerinin yönetim, soruşturma büro ve teknik büro rütbeli kadrolarında yer alan sanıklar ..., ..., ..., ..., ..., ..., ..., ..., ..., firari sanık ... Korkmaz, Nazmi Ardıç, A. Kalender, A. Üzümcü, A. Arıkanoğlu, Duran Denizci ve A. Atik'in FETÖ/PDY silahlı terör örgütünün hiyerarşik yapısı içerisinde yer alan ve örgüt talimatlarını yerine getiren örgüt üyesi oldukları, 17 Aralık 2013 günü operasyona dönüştürülen 2012/120653, 2012/125043 ve 2013/24880 Sayılı soruşturmaların koordinatör Başsavcı vekili ... Öz, öte yandan Mali Suçlarla Mücadele Şube Müdürlüğünün yürüttüğü 2012/120653 Sayılı ve Organize Suçlarla Mücadele Şube Müdürlüğünün yürüttüğü 2013/24880 Sayılı soruşturmaların savcısı olan C. Kara ve Organize Suçlarla Mücadele Şube Müdürlüğünün yürüttüğü 2012/125043 Sayılı soruşturmanın savcısı M. Yüzgeç'in, FETÖ/PDY silahlı terör örgütü üyesi olup, bu örgütün nihai amacı doğrultusunda 17 Aralık soruşturmalarını yürüten aynı yapılanmaya mensup emniyet görevlileriyle birlikte iştirak halinde cebir ve şiddet kullanarak Türkiye Cumhuriyeti Hükûmetini ortadan kaldırmaya veya görevlerini yapmasını kısmen veya tamamen engellememe teşebbüs ettikleri iddiasıyla ilk derece mahkemesi sıfatıyla Yargıtay 16. Ceza Dairesinde halen yargılandıkları, Zekeriya Öz ve C. Kara'nın Bakırköy 2. Ağır Ceza Mahkemesinde haklarında tutuklamaya yönelik yakalama kararının çıkarıldığı 10/08/2015 tarihinde Artvin / Sarp kara hudut kapısı üzerinden yurt dışına kaçtıkları, M. Yüzgeç'in ise bilinmeyen bir yerde firari olduğu ve halen arandığı, adı geçenlerin FETÖ/PDY silahlı terör örgütüyle aralarında organik bağın varlığına ve kuvvetli suç şüphesine işaret eden kanıtların bulunduğu, bu bağlamda dava dosyasında mevcut tespit ve değerlendirme tutanaklarına göre her üçünün de örgütün kriptolu haberleşme programı olan Bylock kullanıcısı oldukları, Kurulduğu tarihten itibaren gelişim gösterdiği tarihsel süreçte hemen her dönemde, içinde bulunduğu sosyo -politik koşullara çok iyi uyum sağlayarak iktidar dengelerini gözetip siyasi konjonktür ve gidişatı iyi okuyan, bu özelliği nedeniyle gittikçe güçlenen, sözde dini referanslar üzerinden geliştirdiği söylemiyle toplumda belli bir meşruiyet kazanan, ahlak ve eğitim hareketi yönüyle öne çıkan ancak 2000'li yılların özelikle ikinci yarısından itibaren yargı, emniyet ve medyadaki mensupları eliyle gerçekleştirdiği ve uygulamaya soktuğu kumpas davaları aracılığıyla mutlak iktidarına giden yolda önünde engel olabilecek kişi, grup, topluluk, kurum ve kuruluşları bertaraf eden, bu sayede aşırı güç zehirlenmesine kapılarak adeta devlet içerisinde devlet gibi davranmaya başlayan ve paralel devlet yapılanması kimliğine bürünen FETÖ/PDY terör örgütünün, devlet otoritesini ve tüm anayasal kurumları ele geçirme yönündeki hedefinin önünde ve mutlak iktidarına giden yolda kendisine en büyük engel olarak gördüğü Başbakan ... ve siyasi iktidarına yönelik 2010'lu yılların başından itibaren örtülü biçimde yürüttüğü güç mücadelesini müteakiben ilerleyen süreçte açığa döküp, hukuku araç olarak kullanmak suretiyle hukuksuz bir takım eylemlere girişmeye başladığı, Bu bağlamda, Örgütün göreve gelmesini istemediği ...'ın Milli İstihbarat Teşkilatı Müsteşarlığı görevine atanması ve bunu müteakip yaşanan Mavi Marmara olayı nedeniyle Hükûmet ile derin görüş ayrılığına düştüğü, bu nedenle örgüt medyasında Hükûmete yönelik söylemlerin sertleşmeye başladığı, MİT Müsteşarı ...'ın başında olduğu ekibin yürüttüğü çalışmalar çerçevesinde iktidarın, devletin üst kadrolarında yerleşik örgüt mensuplarını bürokrasiden pasifize etmeye dönük uygulamaları üzerine örgütün Hükûmete ve Başbakan Erdoğan'a yönelik tutumunu giderek daha da sertleştirerek, nefret ve husumet duymaya başladığı, nitekim 2011 yılına gelindiğinde Başbakan Erdoğan'ın resmi konutu ve ikametindeki çalışma ofislerine dinleme cihazları yerleştirilmesini sağlayarak casusluk faaliyetine giriştiği, Güneydoğu sorununun çözümüne yönelik olarak 2009 yılında gerçekleştirilen Oslo görüşmeleri ses kayıtlarının 2011 yılı içerisinde sızdırılmasını sağladığı, böylelikle Hükûmeti açılım politikası üzerinden kamuoyu nezdinde zor duruma düşürmeye çalıştığı, devam eden süreçte, yargıdaki mensupları eliyle yürütülen bir soruşturma bahanesiyle MİT Müsteşarı ve üst yönetim kadrosunun PKK/KCK terör örgütüne yardım ettikleri iddiasıyla 07/02/2012 tarihinde ifadeye çağrılmaları ve bilahare haklarında yakalama kararı çıkarılması suretiyle MİT üzerinden dolaylı olarak Başbakan'ı terör örgütüne yardımla suçlamak istediği, böylelikle yargıyı silah olarak kullanarak Başbakan ... ve Hükûmetini itibarsızlaştırarak siyaseten meşruiyetini kaybettiğinden bahisle devirmeye çalıştığı, 7 Şubat MİT kumpasında rolleri olduğu gerekçesiyle FETÖ/PDY mensubu İstanbul İl Emniyeti Terör ve İstihbarat Şube Müdürleri ile İl Emniyet Müdür Yardımcısının görevden alınarak pasif görevlere atanmaları, bunun akabinde Hükûmetin girişimiyle 2937 Sayılı Devlet İstihbarat Hizmetleri ve MİT Kanununda gerçekleştirilen değişiklikler neticesinde kumpas soruşturmasının önünün tıkanması, örgütün yargı teşkilatında güçlü olduğu özel yetkili mahkemeler üzerinden gerçekleştirmeye çalıştığı bu operasyon nedeniyle, yasal dayanağını 5271 Sayılı CMK'nın 250. maddesinden alan özel yetkili mahkemelerin, örgütün elinde adeta tüm toplumu dizayn edecek ve Hükûmeti işlevsiz hale getirebilecek etkili bir silaha dönüştüğünün net olarak anlaşılmasıyla birlikte, 02/07/2012 tarihinde çıkarılan 6352 Sayılı Kanun ile özel yetkili mahkemelerin lağvedilerek kapatılmasına karar verilmesi üzerine Hükûmetin kendisine yönelik giriştiği bu hamlelere karşılık, örgütün, ...'ın başında olduğu 61. Hükûmet aleyhinde "silah olarak kullanacağı" yeni ve daha kapsamlı kurgu soruşturmalar tertiplemeye karar verdiği, bu kapsamda 06/03/2012 tarihinde 25 Aralık soruşturmasının, diğer yandan 13/09/2012 ve 21/09/2012 tarihlerinde ise 17 Aralık soruşturmalarının başlatıldığı, böylelikle ileride Hükûmet aleyhinde kullanılabilecek verilerin elde edilmesine yönelik delil toplama ve hazırlık sürecine girişildiği, 17 Aralık soruşturmalarının bu amaç doğrultusunda başından itibaren kurgulandığı; örgütün diğer kumpas soruşturmalarında mutat hale geldiği üzere, soruşturmaların başlatılması ve hemen akabinde CMK'nın 135. maddesi gereğince teknik takip kararlarının alınmasını sağlayacak mahiyetteki isimsiz ayrıntılı ihbarların, örgütün hakim olduğu geniş istihbarat ağından faydalanmak suretiyle ve istihbari dinlemelerden elde edilerek bizatihi örgüt mensuplarınca yapıldığı, soruşturma izni ve teknik takip kararlarının alınmasına matuf olmak üzere, dosya içeriği ve suç iddialarının temelsiz olmadığı intibasını uyandırmak için, doğrudan soruşturma konusu ve şüphelileriyle ilgisi olmayan veya daha önce işleme konulmamış / ötelenmiş olan, kurumlardan intikal etmiş bir takım raporların dolgu malzemesi ve gerekçe olarak kullanıldığı, Organize Suçlarla Mücadele Şubesinin yürüttüğü 2012/125043 Sayılı soruşturmada "genel güvenliğin kasten tehlikeye sokulması" veya "silahla tehdit" kapsamında değerlendirilebilecek basit bir adli olayın örgütlü bir suç soruşturmasının başlatılmasına öncül eylem kabul edilerek gerekçe yapıldığı, her iki soruşturmada iletişimin denetlenmesine dair teknik takip kararlarının soruşturmaların başlangıcında "varsayıma dayalı suç örgütleri oluşturmak suretiyle" alındığı, bilahare her iki soruşturmanın şekli anlamda hukuki gözükmekle birlikte maddi olarak hukuka aykırı teknik ve fiziki takip kararları üzerine inşa edildiği, CMK'nın 135-140 maddeleri çerçevesinde iletişimin denetlenmesi ve teknik araçlarla izleme kararlarına esas teşkil eden kolluk ve savcılık raporları ile talep yazılarında "soruşturmaların siyasi yönünü açığa çıkaracak kısımlar"a özellikle yer verilmeyip gizleme (maskeleme) yapılmak suretiyle, soruşturmaların bu yönünün söz konusu kararları veren hakimlerin hukuki denetiminden kaçırıldığı, bu itibarla başından itibaren kurgulanmış soruşturmalardaki delillerin hukuka aykırı olarak elde edildiği, hukuka aykırı delil kavramının sadece hukuka aykırı elde edilen ilk delili değil ve fakat bu delil vasıtasıyla elde edilen diğer delilleri de kapsadığı, dolayısıyla soruşturmaları bütünüyle hukuksuz hale getirdiği, başlangıçta kurgulanan siyasi hedef doğrultusunda ilerleyen aşamada soruşturmaların FETÖ/PDY'nin bilinen ve klasik "sirayet stratejisi"yle genişletildiği, tesadüfi deliller ve tanıklıktan çekinmeye dair usul hükümlerine de riayet edilmeksizin Anayasanın 100. maddesi uyarınca özel soruşturma usulüne tabi Bakanlarla ilgili "görevleriyle alakalı suç iddiaları ve isnatları"na ilişkin Meclis Başkanlığına da hiçbir bilgi verilmeden uzun süre delil toplanması ve biriktirilmesi cihetine gidilerek Bakanlarla ilgili dolaylı yoldan soruşturma yürütüldüğü, Bu kapsamda, 2012 yılının Eylül ayı içerisinde başlatıp devreye sokulan ve 17 Aralık soruşturmaları olarak bilinen kurgu soruşturmalar sırasında, hedef şahıslar olmadıkları ve dolayısıyla haklarında verilmiş bir mahkeme kararı bulunmadığı halde yasama dokunulmazlığı bulunan, aynı zamanda Anayasa'nın 100. maddesi uyarınca özel soruşturma usulüne tâbi 61. Hükûmetin İçişleri Bakanı ..., Çevre ve Şehircilik Bakanı ..., Avrupa Birliği Bakanı ... ve Ekonomi Bakanı Z. Çağlayan'ın muhtelif tarihlerde hedef şahıslarla yapmış oldukları çok sayıda görüşmeye ilişkin seslerin çözümü yapılıp metin haline getirilmek suretiyle tape yapıldığı, soruşturma kapsamında Başbakan ...'ın Halkbank Genel Müdürü S. A. ile gerçekleştirmiş olduğu ve içeriğinde suç unsuru bulunmayan 16/03/2013 tarihli bir görüşmenin kayıt altına alınarak iletişim tespit tutanağına dönüştürüldüğü, Hükûmet üyeleri olan Bakanlar Z. Çağlayan, ..., ... hakkında CMK m.140 uyarınca verilmiş herhangi bir teknik araçlarla izleme kararı bulunmadığı halde muhtelif tarihlerdeki kamuya açık yerlerdeki faaliyetleri ve ilişkileri takip edilerek kayıt altına alındığı, aynı Bakanların çıkar amaçlı suç örgütü lideri olduğu şüphesiyle takip edilen Rıza Sarraf ile Ankara'da buluşmalarına dair cell-harita görüntülerinin tutanak haline getirildiği, benzer nitelikteki eylemlerin 06/03/2012 tarihinde başlatılan 25 Aralık soruşturmasında da gerçekleştirilerek Hükûmet üyeleriyle ilgili delil toplandığı, böylelikle her iki soruşturmada Başbakan ve 61. Hükûmet üyeleri aleyhinde olumsuz algı oluşturulabilmek için sözde delil toplama / biriktirme sürecine girildiği, saldırı hamlelerine değin hazırlık yapıldığı, Devam eden süreçte 2013 yılına gelindiğinde, Hükûmetin uzun zamandır üzerinde çalıştığı dershanelerin kapatılması konusunda somut adımlar atacağı yönünde mesajlar vermeye başladığı, Başbakanın "bu konuda geri dönüş yok" şeklindeki beyanatı ile kesin ve kararlı tutum sergilemesi üzerine dershanelerin kapatılmasıyla insan kaynağına çok önemli bir darbe vurulacağını, çalışma sistemindeki can damarını kaybedeceğini ve arka bahçesinin adeta kurutulacağını, iktisadi açıdan da büyük zarara uğrayacağını öngören örgütün dershanelerin kapatılmasına yönelik yapılacak muhtemel yasal düzenlemelere büyük tepki göstermeye başladığı, örgütün uzlaşı zemini aramak için son bir hamle olarak görevlendirdiği medya yöneticileri Ekrem Dumanlı ile Hidayet Karaca'nın konuyla ilgili Başbakan ile görüştükleri, Başbakan'ın bu görüşmede de dershaneler konusunda geri adım atılmayacağı yönünde net tavır sergilediği, bunun üzerine örgüt üst yönetimi tarafından düğmeye basılarak, daha önceden hazırlığı yapılmış olan Hükûmete yönelik dosyaların yakın tarihte / 30/03/2014'te icra edilecek olan yerel seçimler öncesinde operasyona dönüştürülecek şekilde planlama çalışmalarının yapılması talimatının verildiği, Bu talimat üzerine 17 Aralık operasyonlarında görev alacak olan, örgütün yargı emniyet kadrolarında yerleşik mensupları ile mahrem yapılanmadaki sivil imamların operasyonlarla ilgili planlama toplantıları yaptıkları, ancak detayları yukarıda izah edilen bazı gelişmeler yüzünden soruşturmanın sızarak deşifre olması ihtimali, ayrıca Organize Suçlarla Mücadele Şube Müdürlüğünce İstanbul İstihbarat Şubesi üst yönetim kadrosunda görevli ve örgüt üyesi olmayan polis müdürleri ve amirlerine yönelik tertiplenen, sözde "zimmet ve suç örgütü iddialarının soruşturulduğu" 2013/153711 Sayılı kumpas soruşturmasında yapılan hukuksuz dinlemelerden elde edilen bilgilere istinaden Mali ve Organize Suçlar Şube Müdürlerinin görevden alınacaklarına dair hasıl olan şüpheler üzerine operasyon tarihinin planlanandan daha erkene alındığı, operasyon tarihi ve ayrıntıların netleşmesi üzerine örgütün yüksek yargı imamı Kartal kod adlı İlyas Ş. ile örgütün Marmara (İstanbul) bölgesi emniyet yapılanması adli şubeler ve istihbarattan sorumlu danışman statüsündeki mahrem imam V. / Ekrem kod adlı Mensur Ü.'ın hazırlanan nihai planı örgüt lideri ve üst yönetim kadrosunun onayına sunmak üzere 12/12/2013 ve 13/12/2013 tarihlerinde birer ... arayla Amerika Birleşik Devletlerine gittikleri, burada örgüt yönetiminden aldıkları talimatla operasyondan iki ... önce 15/12/2013 tarihinde Türkiye'ye geri döndükleri, örgüt liderinin eylem talimatını örgütün yargı ve emniyetteki mensuplarına ilettikleri, Örgüt liderinden aldıkları nihai eylem talimatı doğrultusunda harekete geçen örgütün emniyet ve yargı kadrolarında yerleşik üyelerinin fikir, eylem ve irade birliği içerisinde hareket ederek, siyasi ve ekonomik kriz ve kaos ortamı oluşturarak Hükûmeti iş göremez hale getirip istifaya zorlamak ve Hükûmeti devirmek amacıyla, birbirleriyle hiçbir bağlantısı olmayan, ayrıca aynı ... birlikte operasyon yapılması için fiili ve hukuki hiçbir gereklilik de bulunmayan (3) ayrı soruşturma dosyasını, daha önce emsali görülmemiş şekilde aynı ... operasyona dönüştürmek suretiyle, 17 Aralık 2013 tarihinde rüşvet ve yolsuzluk operasyonu adı altında, aralarında bakan çocukları, iş adamı, banka yöneticisi, belediye başkanı ve bürokratların bulunduğu toplam (92) kişinin gözaltına alınmasına yönelik eş zamanlı operasyon başlattıkları, büyük bir örgütsel gizlilik ve disiplin içerisinde tertipledikleri operasyon öncesinde, İstanbul Cumhuriyet Başsavcısı T. Çolakkadı ve İstanbul İl Emniyet Müdürü H. Çapkın'a haber vermedikleri, KOM birimi olmaları hasebiyle planlı operasyon sürecinde bilgi vermeleri gereken KOM Daire Başkanlığını operasyon öncesinde bilgilendirmedikleri, 17 Aralık operasyonuna zemin hazırlayan soruşturma ve operasyon bilgilerini gizli tutarak UYAP bilişim sistemine kaydetmedikleri, şüpheli hanelerine "meçhul" şeklinde kayıt yapıldığı, yaklaşık on beş ay boyunca yürütülmüş olan soruşturmalardan emniyet ve yargı içerisinde yerleşik örgütsel dar bir kadro haricinde kimsenin bilgisinin olmadığı, hatta örgüt üyesi olduğu iddiasıyla halen hakkında kovuşturma yürütülen ve 2012/120653 Sayılı soruşturmayı bir süre yürüten eski savcı Y. Kıstı'ya dahi soruşturmanın siyasi yönü ve nihai amacıyla ilgili bilgi verilmediğinin bizatihi adı geçenin beyanlarıyla sabit olduğu, diğer yandan 2012/125043 Sayılı soruşturmayı bir süre yürüten C. Savcısı Bekir Gencer'e de aynı şekilde soruşturmanın siyasi yönü ve nihai amacıyla ilgili bilgi verilmediği, Operasyonda gözaltına alınan (92) şüpheliden aralarında iki bakan çocuğunun da bulunduğu (24) kişinin tutuklandığı, bu arada şüphelilere yönelik aramalar sırasında elde edilen özellikle para, para sayma makineleri, para kasaları görüntüleri ve soruşturma verilerinin (teknik ve fiziki takip verileri) örgüt mensuplarınca operasyondan hemen bir ... sonra 18/12/2013 tarihinden itibaren planlı, organize ve sistematik biçimde medya organlarına sızdırılıp basına servis edilerek siyasi iktidarın "rüşvet ve yolsuzluk batağında" olduğu ve bu nedenle meşruiyetini kaybettiği algısının yaratılmaya çalışıldığı, örgütün böylelikle bu eylemle siyasi / ekonomik kriz ve kaos ortamı oluşturarak Hükûmeti iş göremez hale getirip istifaya zorladığı, nitekim ulusal ve uluslararası basında "büyük yolsuzluk ve rüşvet operasyonu" olarak dile getirilen haberlerde Fetullahçı örgüt mensubu savcı ve polislerce işbirliği içerisinde gerçekleştirilen operasyonun sansasyonel yönüne ve etkilerine işaret edilerek, kabine üyesi üç Bakanın çocukları, siyasetçi, bazı iş adamları ve bürokratların gözaltına alındığı operasyonun yerel seçimlere aylar kala Başbakan Erdoğan'a yönelik bir darbe girişimi olduğu ve Hükûmeti zor durumda bırakarak istifasını sağlamaya dönük olduğu yorumlarının yapıldığı, bu arada operasyonun ciddi ekonomik etkilerinin de yaşandığı, İstanbul Borsasında işlem gören şirketlerin piyasa değerinin milyarlarca lira tutarında azaldığı, döviz ve faizlerde çok ciddi artışlar olduğu, operasyonun siyasi etkileri yüzünden 61. Hükûmetin üç üyesi Ekonomi Bakanı ..., İçişleri Bakanı ... ve Çevre ve Şehircilik Bakanı ...'ın 25/12/2013 tarihinde istifa etmek zorunda kaldıkları, Sonuç olarak, 17 Aralık operasyonunun, 7 Şubat 2012 tarihinde gerçekleştirilen ve sonuç alınamayan ilk girişimden sonra, "suç teşkil eden bir olayı aydınlatmaya, bir eylemi ortaya koymaya, maddi gerçeği açığa çıkarmaya ve delillendirmeye dönük bir soruşturma faaliyeti"nden ziyade, soruşturma görünümü altında ve bu kılıfa gizlenerek gerçekleştirilmiş, yargı ve polis gücünün silah olarak kullanıldığı, 3713 Sayılı Terörle Mücadele Kanununun 7. maddesinin 1. fıkrasında belirtilen amaçlar doğrultusunda sonuç elde etmeye yönelik, FETÖ/PDY'nin bir terör eylemi niteliğinde olduğu, kısa süre sonra devamında meydana gelen 25 Aralık darbe girişimiyle birlikte değerlendirildiğinde örgütün bu eylemlerdeki amacının siyasi / ekonomik kriz ve kaos ortamı oluşturarak hükümeti iş göremez hale getirip istifaya zorlamak olduğu, 17 Aralık soruşturmaları ile eş zamanlı olarak yürütülen Selam Tevhid Kudüs Ordusu soruşturmasının konusu, hedef alınan kişi ve gruplar, soruşturmanın başlangıcı ve adli dinlemelerin sona erdiği tarihler, her iki soruşturmada ortak olarak dinlenilen kişilerin varlığı, terörizmin finansmanı boyutunu açığa çıkarmak bahanesiyle yaptırılmaya çalışılan usulsüz mali incelemeler hep birlikte dikkate alındığında Mali Şube tarafından yürütülen 2012/120653 Sayılı kara para soruşturmasıyla Selam Tevhid Kudüs Ordusu terör örgütü soruşturmasının ilerki aşamada birleştirilerek "Türkiye / İran ticareti sayesinde Türkiye'den İran'a çıkışı sağlanan nakit rezervlerin (İran'ın petrol / doğalgaz gelirlerinin) uluslararası terörün finansmanında kullanıldığı, sözde Kudüs Ordusu terör örgütü üyeliği ve İran lehine casusluk suçlamaları yöneltilen devlet yetkililerinin böylelikle uluslararası terörü finanse ettikleri" şeklinde suçlamalarla uluslararası ceza divanında yargılanmalarının hedeflendiği, tüm bu girişimlerinden sonuç alamayan terör örgütünün diğer yandan 01/01/2014 ve 19/01/2014 tarihlerinde Milli İstihbarat Teşkilatına ait ve devlet sırrı kapsamında yardım faaliyeti yürüten TIR'ları durdurmak suretiyle Türkiye Cumhuriyeti Devletinin Suriye'deki terör örgütlerine yardım ettiği intibasını oluşturarak dış güçler vasıtasıyla devleti ve hükümeti zora sokup bir başka yoldan uluslararası yargı organları nezdinde sorumluluk altına sokmaya çalıştığı, bundan da istediği sonucu elde edememesi ve örgütün her alanda tasfiyesine yönelik kapsamlı tedbirler alınması üzerine, taşeronu olduğu küresel emperyalist güçlerin desteği ile 15 Temmuz 2016 tarihinde anayasal düzeni yıkarak devlet otoritesini nihai olarak ele geçirmeye dönük askeri darbe girişiminde bulunduğu, Hükûmete yönelik eylemler zincirinin bu şekilde tamamlandığı, sonuçları itibariyle, 17/25 Aralık darbe girişimlerinin, bahse konu örgütlü yapının, dini bir cemaat, ahlak ve eğitim hareketi veya iddia edildiği gibi sivil toplum örgütlenmesi niteliğinde olmayıp, aksine devlet otoritesini nihai olarak ele geçirmeyi hedefleyen bir terör örgütü olduğu hususunda devlet ve toplum nezdinde ortak vicdani kanaat oluşmasına giden süreçte başlangıç ve bir milat teşkil ettiği vicdani sonuç ve kanısına ulaşılmıştır .” şeklinde olduğu B-) 25 ARALIK SORUŞTURMALARINA İLİŞKİN İLK DERECE MAHKEMESİNİN NİHAİ KABULÜ : İstanbul 13 Ağır Ceza Mahkemesi'nin 2015/366 Esas sayılı dosyasında; “25 aralık operasyonu, hükümete karşı yapılan darbe girişimi olduğu” yönündeki kabulü; “Suç tarihi olan 25 Aralık 2013'te, iddianamemize de konu olan operasyon davamızdaki sanıklar tarafından başlatılmıştır. FETÖ/PDY'nin yargı teşkilatlanmasında yer alan dönemin Savcısı Muammer AKKAŞ tarafından yürütülen soruşturmada 96 kişiye yöneltilen suçlamalar arasında "suç işlemek amacıyla örgüt kurmak ve yönetmek, ihaleye fesat karıştırmak ve rüşvet" suçları bulunmaktadır. Cumhuriyet Savcısı Muammer Akkaş'ın 25 Aralık günü çıkardığı arama ve gözaltı kararında 41 kişinin ismi geçmiştir. ... için gözaltı kararı olmamıştır, fakat bilgisine başvurulmak için ifadeye davet edileceği anlaşılmaktadır. 2012 yılında İnternet Andıcı dosyası kapsamında ifadesine başvurulmak için savcılığa davet edilen ve ardından tutuklanan eski Genelkurmay Başkanı İ. Başbuğ'a uygulanan plan ... için de düşünülmüştür. ..., bilgisine başvurulmak için savcılığa davet edilecek, sorgulanacak ve ardından tutuklanmak üzere mahkemeye sevk edilecektir. Sanıklar benzer mahiyetteki ifadelerinde tapelerde suç unsuru olduğunu, suç işlediğinin açık olduğunu, hattta buz gibi, cam gibi ortada olduğunu beyan etmek suretiyle bu kastlarını da açıkça ortaya koymuşlardır. 3. Köprü, 3. Havalimanı gibi büyük projelere imza atan iş adamlarının da aralarında bulunduğu çok sayıda ünlü işadamı ve üst düzey bürokratın gözaltına alınması talebi İstanbul Başsavcılığı tarafından reddedilmesine rağmen, o talimat gereğinin yapılması için Emniyet Müdürlüğüne gönderilmiştir. Operasyonun "yolsuzluk" ve "kara para aklama" suçlamalarıyla Mali Şube tarafından yapılması istenmiştir. Bu esnada gözaltına alınmak istenen isimleri sosyal medyada tek tek yazan FETÖ/PDY'nin örgüt gazetecileri algı operasyonu ile "savcılık ile emniyet arasında gözaltı krizi var. Polis adalete direniyor" şeklinde yorumlar yapmaya başlamıştır. Ancak Emniyet içerisinde yer alan ve görevinin gereğini yapan polisler örgütün talimatı doğrultusunda hareket eden sanıklara engel olmak için yoğun çaba sarf etmişlerdir. Bu soruşturmada FETÖ/PDY'nin o dönemde kendi kontrolündeki UYAP'taki açığı bildiği, 25 Aralık darbe girişimine zemin hazırlayan operasyon bilgilerini gizli tutarak UYAP'a kaydetmediği, aynı dosyada şüpheli olarak hakkında iletişimin tespiti ve kayda alınması ile teknik ve fiziki takip kararı aldığı kişilerin isimlerini UYAP'a kaydettirmediği, gözaltı kararı aldığı 25 Aralık 2013 tarihine kadar şüpheli hanesine 'bilinmiyor' şeklinde ibare yazıldığının belirlendiği, yapılan teknik takip ve dinlemelerin hepsinin usul ve yasaya aykırı dinlemeler olduğu ve FETÖ/PDY'nin yargı teşkilatlanması içindeki yapılanmasının, yargılamamıza konu emniyet birimi teşkilatlanması içindeki sanıkların oluşturduğu yapı ile birlikte ortak hareket ettiği de kesin bir şekilde tespit edilmiştir. Emniyet Müdürlüğü içerisindeki görevini gereği gibi yapan polis teşkilatı, yargı destekli darbe girişimine direnirken, İstanbul Cumhuriyet Başsavcısı T. Çolakkadı, darbe girişiminin ikinci operasyonu için düğmeye basan FETÖ/PDY terör örgütünün yargı teşkilatı içinde yer alan Savcı Muammer Akkaş'ın elinden soruşturma dosyasını almıştır. Muammer Akkaş korsan açıklama yapınca basının karşısına geçen İstanbul Cumhuriyet Başsavcısı T. Çolakkadı, darbe girişiminde bulunan FETÖ/PDY terör örgütünün yargı teşkilatı içinde yer alan savcıların hukuksuzluğunu şu ifadelerle ortaya koymuştur: "Bırakalım faksla, telefonla bildirmeyi, 2 yıldır hiçbir bilgi verilmeden yürütülen soruşturmalar var. Kayıtlara başka isimler girilmiş ya da hiç kaydedilmemiş. Bilen gören yok." şeklinde açıklamada bulunmuştur. Darbe girişiminden ibaret olan soruşturmadan dönemin Başsavcısı T. Çolakkadı'nın haberi yokken FETÖ/PDY örgüt üyeliğinden hakkında yakalama kararı olan ve şu an firari olan E. Uslu, operasyondan haberdar olduğunu 4 ay öncesinden "Bakan çocuklarının adı yolsuzluklara karışmışsa kim güler kim ağlar" sözleriyle ima etmiştir. Belirtmemiz gereken önemli nokta, Türkiye Cumhuriyeti Hükümetini cebren ortadan kaldırmaya ve engellemeye yönelik teşebbüs suçunun maddi unsuru olan cebir ve şiddet unsurunun, yargılamamıza konu olayda gerçekleşmiş olmasıdır. Şöyle ki, askerî darbe ya da darbe askerin yönetime el koyması anlamına gelmektedir. Darbe bir ülkede demokrasiye el konulan yönetim şekli olup, ülkenin gerilemesinin baş sebebidir. Bu güne kadar yapılan darbelerde ülke provakatif eylemlerle kaosa sürüklenmiş, darbenin eşiğine getirilmiş, gerekli zemin hazırlandıktan sonra asker de durumdan vazife çıkarıp darbe yapmıştır. 25 aralıkta yapılmak istenen darbe farklı olmakla birlikte, askeri darbe ile benzerlikte göstermektedir. FETÖ/PDY silahlı terör örgütü olan sanıklar, Başbakan başta olmak üzere tüm bakanları, iş adamlarını ve bürokratları usulsüz olarak dinlemek ve kayda almak suretiyle algı operasyonları sonucu itibarlarını zedelemek ve akabinde örgütün kendi yetiştirdiği hâkim ve savcılarla polisin işbirliğini sağlayarak, askerin kendisine emanet edilen silahı kullanarak darbe yaptığı gibi sanıklar polis olduklarından dolayı kendilerine emanet edilen silahı ve yetkiyi kötüye kullanarak darbe teşebbüsünde bulunmuşlardır. Askerin darbesinde yargı sonradan devreye girerken, bu defa yargı işin kurgusunda görev almıştır. Başbakanı ve bakanları gözaltına aldıklarında zaten darbe gerçekleşmiş olacaktır ve Hükûmet de değişmiş olacaktı. 25 Aralık seçilmiş meşru hükûmete bir yargı darbesi girişimidir.FETÖ/PDY terör örgütü devleti ele geçirmek için engel olarak gördüğü herkesi tasfiye etmek istemiştir. Hükûmeti düşürmek öncelikli amacıdır. Yargının taşıyıcı ağı olan UYAP saf dışı bırakılmıştır. Devletin yasal dinleme merkezi olan TİP, örgüt tarafından usulsüz ve hukuk dışı olarak kullanılmıştır. İstanbul Emniyet Müdürlüğü FETÖ/PDY örgüt üyesi olan savcılar tarafından basılmış ve FETÖ/PDY örgüt üyesi savcı mahkeme önünde bildiri dağıtmıştır. Bu hususlar dahi meselenin bir yolsuzluk soruşturması olduğununanlaşılması bakımından önemlidir. Emniyet Genel Müdürlüğü kurumunun içinde bulunan örgütün amaçlarına adanmış örgüt mensubu olan sanıkların zaten silahlı şahıslar olması, örgütün mevcut yapı içerisine yerleştirdiği bu sanıkların örgütün amaçları doğrultusunda hareket ettikleri, hukuka aykırı delillerle oluşturdukları dosya ile silahlı kolluk kuvveti olan bu sanıkların, yine yargı içerisinde bulunan mensupları vasıtasıyla aldıkları teknik takip izleme, iletişimin tespiti ve dinlenmesi kararları ile yasal mevzuatla kolluk görevlisi olarak kendilerine tanınan yakalama, gözaltına alma, zorla getirme kararlarını uygulamaya geçirmek için hareket ettikleri, örgüt çıkarları aleyhine hareket eden katılanların özgürlüklerinin kısıtlanması, haklarının ihlal edilmesini sağlayacak baskı, korkutma, yıldırma, sindirme veya tehdit yöntemi ile örgüt karşısında bulunan katılanlar üzerinde 17 Aralıkta yapılan eylemler gibi 25 Aralıkta da bu kez sanıkların yapmaya teşebbüs ettikleri, bu durumun da sanıkların yargı içine sızan örgüt üyesi savcı ve hakimleri aracılığı ile yargı ayağını kullanarak ve kolluk kuvvetinin verdiği legal gücü, illegal amaçları doğrultusunda örgüt lehine kanunsuz ve yetkisiz bir güç olarak kullanmalarının ve bu amaçla harekete geçme teşebbüslerinin fiziki cebir kullanıldığına dayanak oluşturduğunu kabul etmek gerekir. Dayanağını ve ruhunu hukuktan ve gerçek otoriteden almadan kullanılan bu tedbirlerin ve uygulamaların kanunsuz ve yetkisiz bir güç kullanımı, cebir ve şiddet olduğu ortadadır. Sanıklar ihtiyaç duyulduğu örgüt hiyerarşisinde talimatlandırıldıkları 25 Aralık 2013'te, kolluk kuvvetinin verdiği legal gücü, illegal amaçları doğrultusunda kullanmışlardır. Şayet sanıkların eylemi tamamlanmış olsa idi, o dönemde başbakan olan ...'ın oğlu ...'ın, Kısıklı'daki evinden gözaltına alınarak, Emniyete götürülürken görüntülerinin çekileceği ve görüntülerin basın ile paylaşılarak algı operasyonunun ilk adımının atılacağı, tıpkı 17 Aralıkta olduğu gibi bu sefer o dönemde polis olarak görev yapan ve FETÖ/PDY üyesi olduğu ilk derece mahkemesince de sabit görülen sanıkların; arama ve el koyma sırasında çektiği görüntülerin yazılı ve görsel medyaya servis edilerek, ...'ın "oğlu gözaltında olan bir lider" olduğu, haber ajansları olayı flaş olarak dünyaya duyurarak, uluslararası kamuoyunda geniş biçimde yer bulması sağlanıp, ...'ın istifa etmesi gerektiği dillendirilerek istifaya zorlanacağı, 4 bakanı istifa etmiş olan Başbakan ...'ın da oluşturulan kamuoyu baskısına daha fazla dayanamayıp Başbakanlık'tan, Ak Parti Genel Başkanlığından ve milletvekilliğinden istifa etmesinin sağlanacağı, ya da 25 ocak 2015 tarihinde cumhuriyet gazetesine röportaj veren ve şuan firari olan savcı C. Kara'nın 1 numaranın Başbakan ... olduğunu söylemesindeki niyetten de anlaşılacağı gibi Başbakan'ı da gözaltına almaya varacak kadar ileri gidecekleri açıktır. Böylece bu durumda, hükümetin devrilmesi ile nihai hedefin sağlanacağının amaçlandığı ilk derece mahkemesince de kabul görmüştür. HSK nın 2016 426 Sayılı kararında “Yasama Dokunulmazlığı” bulunan 2012/656 Sayılı soruşturma dosyasının hazırlandığı dönemde Başbakan ...'ın, Millî Eğitim Bakanı ...'in, Gümüşhane Milletvekili ...'ın, Orman ve Su İşleri Bakanı ...'nun, Eski Adalet Bakanı ...'in, Eski İçişleri Bakanı ...'in, İstanbul Milletvekili ...'nin, Eski İçişleri Bakanı ...'in, Devlet Bakanı ...'ın, Gümrük ve Ticaret Bakanı ...'nın, Eski Ekonomi Bakanı Z. ÇAĞLAYAN'ın, Kültür ve Turizm Bakanı ...'in, Çalışma ve Sosyal Güvenlik Bakanı ...'in, Eski Haberleşme Denizcilik ve Ulaştırma Bakanı ...'ın, Enerji ve Tabi Kaynaklar Bakanı ...'ın, Eski Çevre ve Şehircilik Bakanı ...'ın, DışişleriBakanı ...'nun, Milletvekili ...'nin, Sağlık Bakanı ...'nun, Milletvekili ...'in, Kahramanmaraş Milletvekili ...'ın, Eski Avrupa Birliği Bakanı ...'ın, İstanbul Milletvekili ...'in, Ankara Milletvekili ...'ın, Gaziantep Milletvekili ...'in, Devlet Bakanı ...'ın, Milletvekili ...'in, Milletvekili ...'ın ve Milletvekili ...'un olmak üzere 29 kişinin Anayasanın 83. maddesi ve 100. maddesi gereği yasama dokunulmazlığı bulunmasına ve özel soruşturma usûllerine tabi olmalarına rağmen telefon görüşmelerine ait seslerin çözülerek metin haline getirildiği ve hazırlanan fezlekede de bir kısmına suç isnadında bulunulduğu, soruşturmaların özel şekle tabi olduğu anlaşıldığından haklarındaki tespitlerin derhal ve doğrudan doğruya Cumhuriyet Başsavcılığına bildirilerek suç şüphesi varsa, özel soruşturma usûllerine göre delil toplama yoluna gidilmesi gerekirken ilgili maddelerin aksine hareket edildiği ve bu hukuk dışı yollara soruşturma süresince ısrar edildiği tespitine yer verilmiştir. Tüm bu nedenlerledir ki, sanıkların 25 Aralık operasyonunun, hükümete karşı yapılan darbe girişimi olduğu ve atılı suçu işledikleri ilk derece mahkemesince de sabit görülmüştür. Bununla birlikte tüm dosya kapsamında bulunan delliler ile sanıkların aşamalardaki savunmaları birlikte değerlendirildiğinde atılı suçlar bakımından bu savunmaların dahi tevilli ikrar niteliğinde olduğu ve dosyadaki delillerin atılı suçları ortaya çıkardığı dikkate alındığında gizli tanık beyanları da hükmümüze esas alınmamış, bu nedenle esasa etki etmeyecek nitelikte olduklarından gizli tanıklar ve hazırlık aşamasında dinlenen tanıklar duruşmada dinlenilmemiştir. Sanıkların dinlenmesini talep ettiği sayı itibariyle yüzlerle ifade edilecek tanıklar da aşağıda açıkladığımız nedenlerle davayı uzatmaya matuf FETÖ örgüt taktiği olup, duruşmayı uzatmaya yönelik olarak dinlenme talep edildiğinden ve bu tanıkların beyanları dosyaya yenilik katmayacağından dinlenilmemişlerdir. FETÖ silahlı terör örgütü'nün devam eden FETÖ yargılamalarının süresini uzatmak için Bylock'tan talimatlar verdiği, Yargıtay 16. Ceza Dairesi'nin eski hakimler M. Başer ve Metin Özçelik hakkında verdiği kararın gerekçesine giren ByLock konuşmalarına da yansımış, FETÖ'nün davaları uzatmak adına izlediği taktikler deşifre edilmiştir. Bu yazışmalarda, reddi hakim, tahliye ve verilen kararlara yönelik itiraz mahiyetindeki talepler ile heyeti karar veremez ve çalışamaz hale getirilmesi isteniyor. İddianamenin tamamının okutulması, bunun bile epey zaman alacağı belirtiliyor. Talimatla dinlenen tanıklara soru sorma imkânı sağlanmadığı belirtilip, heyet huzurunda ve hazır bulunduğu sırada doğrudan veya SEGBİS aracılığıyla dinlenilmesi talebinde bulunulması isteniyor. Hakimin reddi için başvuran taraf avukatlarının tanık olarak dinlenilmesinin istenilmesi öneriliyor. Dava dosyasının diğer ilgisiz davalarla şişirilip karar verilmesinin uzatılması önerisinde bulunuluyor. Mesajda, soruşturma sürecindeki tüm hakim ve savcıların tanık sıfatıyla beyanlarının alınmasının istenmesi de bir başka yöntem olarak yer alıyor. Heyetin tüm dosyayı hukukçu bilirkişiye göndermesinin sağlanması "bilirkişi taktikleri"nin başında yer alıyor. Dosyanın toptan bilirkişiye havalesi talebinin reddedilmesi halinde bir sonraki duruşmada hukukçu profesör bilirkişi dinletilmesi istenirken, "10 celse 10 farklı bilirkişi dinletilebilir" deniliyor. Bylock mesajındaki son "bilirkişi taktiği" de, "Tüm beyanlar ve delilleri değerlendirmesi için yazılı uzman hukukçu bilirkişi almak için süre talep edilebilir" deniliyor. Dava dosyasının "daha da şişirilmesi" için önerilen taktikte davaya konu olayla ilgili görsel ve yazılı medyada çıkan tüm yazı ve görüşler çıktı olarak alınarak dosya arasına girmesinin sağlanması isteniyor. Dış basın ve yabancı hukuk derneklerinin davaları takibinin sağlanması adına aktif çalışmalar yapılması isteniyor. Örgüt üyelerine cezaevinde ve ailelerine her türlü maddi ve hukuksal yardım yapılacağına ilişkin devam eden ya da sonuçlanan davalarda beyanlar ve deliller bulunduğuna ilişkin bir çok haber yapıldı. Açık kaynaklardan edinilen bilgilerden, örgüt üyelerinin yargılandığı İzmir'deki askeri casusluk davasında dinlenen ve daha önce Ankara'daki mahrem imamlar davasında garson kod ismi ile dinlenen gizli tanığın ibraz etmiş olduğu 1029 sayfadan ibaret dijital kayıt inceleme raporunun 26. Sayfasında "maliye" ana klasörünün içerisinde bulunan "istanbul" klasör içerisindeki "dış avukat ödemesi" isimli excel belgesi açıldığında sanıklar Yakup Saygılı ve Kazım Aksoy'un avukatlığını yapan ...'ın da aralarında bulunduğu 8 avukata yapılan ödemelere ilişkin kayıtlar bulunduğu, ...'a 160.000 ABD doları ödeneceği, bunun 40.000 ABD dolarının ödendiğinin belirtildiği, emniyet mahrem yapı raporunun 342. Sayfasında ... isminin yanında, "Yakup Saygılı için tuttuğumuz avukatlardan. Medya açısından faydalı olur diye düşündüğümüz bir avukat. Piyasada ismi bilinen birisi" şeklinde açıklama bulunduğu anlaşılmaktadır. Sanıkların FETÖ terör örgütü üyesi oldukları yaptığımız açıklamalar ve tüm dosya kapsamı itibariyle sabit olmakla birlikte; "FETÖ'nün yargılanan üyelerine verdiği taktik"lerin sanıklarca da dosyamızda uygulanmaya çalışıldığı anlaşılmış, bu durum sanıkların davayı uzatmaya çalışma ve dosyayı şişirmeye yönelik eylemlerinden açıkça anlaşılmıştır. Reddi hakim talepleri, iddianamenin tamamının okunmadığı itirazları, dosyaya savunma ile ilgisiz belgeler sunulması, ilgisiz bilirkişi incelemesi, yüzlerce tanık dinletme taleplerinde bulunulması, savunma için yeterlisüre ve imkanın tanınmadığı belirtilerek uzun bir süre savunmada bulunulmaması gibi eylemlerinin dosyamıza yansıdığı da görülmüştür. Bu nedenlerle sanıkların davayı uzatmaya yönelik taleplerinin reddine karar verilmiştir. FETÖ/PDY terör örgütü kurucusu Fetullah Gülen'in örgüt üyelerine verdiği ve açık kaynaklara yansıyan internet üzerinden yayınlandığı anlaşılan talimatlarında; “...Sonuç itibarıyla kazanılacak şeyi kazanmış olan insanlar, yürüdükleri yolda değişik kayıplara uğrayabilirler, zayiatlar verebilirler, yaralanmalar olabilir. Fakat netice itibarıyla, bir şehit gibi kazanacaklarını kazanmışlar ise şayet, bence müteessir olmamalılar. Ona kadar yolu var... Hazreti Câbir'in babası A., Uhud'da şehit olanlardan o şehadetin şerbetini içince, mest-sermest kendinden geçiyor... Evet, kazanıyor. Bir-iki senelik Müslüman; fakat dikey yükseliş ile öyle bir zirve yapıyor ki, dağlar, onun ayağının altında Lût Gölü'ne dönüyor; öyle bir zirve yapıyor. Geriye dönelim: Sonuçta bir insan kazanıyorsa şayet, o yolda kaybettiği şeylere hiç müteessir olmamalı...” “...Evet, “Bu yol, uzaktır.” Sırât kadar, Sırât'tan geçmek kadar zordur. “Menzili, çoktur / Geçidi, yoktur / Derin sular var.” Yedi asır evvel. Y. E.'nin dediği bir şey. “Bu yol uzaktır / Menzili, çoktur / Geçitli, yoktur / Derin sular var.” “Kandan -irinden deryalar” sözü ile de ifade ediliyor; “aşılmaz gibi görünen uçurumlar” ile ifade ediliyor; “her köşe başında değişik gulyabaniler ile karşılaşma” gibi şeyler ile ifade ediliyor...” “...Izdırap, en makbul niyazlardan daha değerli bir duadır; ızdırapsız bir sine, sökülüp köpeklere atılacak bir lokmacık etten farksızdır. Din için, diyanet için ızdırap çekmek... Kardeşler için, bacılar için, evlatlar için, çocuklar için, gençler için, ihtiyarlar için, şerden kaçarken deryada boğulanlar için, eşkıya tarafından derdest edilip yakalananlar için ızdırap çekmek... Bu, önemli bir ibadettir.” “...Şimdi insanlığın iftihar tablosu bile arkada bu kadar insan bırakmış ise şayet, bence, o mesele küçümsenecek bir mesele değil. Bırakılan izler, çok önemlidir; bugün olmazsa yarın Allahın izni inayetiyle...” “...Bir şey arz edeyim: Aslında, bu dünya çapındaki büyüklerin hiç biri, yaşadıkları dönemde, daha sonraki durumları itibarıyla o parlaklığa şahit olmamışlardır. Efendimiz, onu görmüştür; “Benim adım, güneşin doğup -battığı her yere ulaşacaktır!” demiş, onu görmüştür; fakat dünya hayatındayken esasen onu görmemiştir. Çünkü yakın körlüğü yaşar insanlar...” ifadelerini kullandığı, devamında “Mevlânâ Celâleddin-i Rûmî, İmam Gazzâlî” gibi önemli şahsiyetlerinde dönemlerinde tanınmadıklarından bahisle “... Her devirde öyle olmuştur. Fakat hiç bir zaman bu körlük, devam etmemiştir.” “...Hadis ricali kritiği yapılırken, bir söz vardır: “Emsal arasında tenâfüs olur.” Aynı çağı, aynı devri, aynı dönemi paylaşan insanlar arasında, hafif hazımsızlık olabilir. Bu, ancak o büyükler arasında olmamış: Ebu Hanife, İmam Mâlik'i kıskanmamış; İmam Mâlik, Ebu Hanife'yi kıskanmamış... Fakat çok insan, emsallerini kaydırmak için ellerinden gelen her şeyi yapmışlar; inandıkları halde, ellerinden gelen her şeyi yapmışlar...” şeklinde beyanlarda bulunduğu ve devamında “... Nitekim günümüzde de değişik ülkelerde, İslam ülkelerinde hal böyle. Mesela doğruluğu temsil eden bir cemaate kötülük yapanlara karşı, “Meseleyi kökten kazımayınca siz rahat edemezsiniz; bunlar her zaman başınızı ağrıtır!” diyorlar. Birinin söylediği sözü naklediyorum burada. Evet, öyle biri ki, birisi bana iki defa fetva sormuştu da ben de biri vasıtasıyla “Ona sorsanız, daha iyi olur!” demiştim. Evet, o da onun karşılığını veriyor; diyor ki: “Şimdiye kadar yaptığınız bu meşkûr iş, şâyân-ı takdir iş tarihte emsali, eşi bulunmayan bir iştir! Binlerini yok ediyorsunuz, fakat böyle biçme ile bu meselede yetinmeyin; hozan bile bırakmayın. -Ekinler biçildikten sonra geride bırakılana “hozan” denir. Hozan bırakmayın. Bunları böyle bırakırsanız, çayırlar gibi, yeniden bir kere daha biter bunlar. İmkanı varsa, sürün; bunların köklerini de yok edin. Hatta bunları tanımış, bunları takdir etmiş insanları bile derdest edin, değişik yerlerden onları yakalayın, postalayın; bir yönüyle, bütünün kökünü kazıyın! diyor. “Allah'ım bize karşı düşmanlık hisleriyle oturup kalkan ve Hizmet'in bölümünü kazımaya çalışan çalışan zalimlere öyle bir mukabelede bulun ki, bizi başka hiç bir mukabeleye muhtaç bırakmasın. Duamızı kabul buyur ey Erhamerrahimin!...” ifadelerini kullandığı, bu söylemleriyle haklarında adli ve/veya idari işlem uygulanan örgüt üyelerinin içerisinde bulundukları durumun uhrevi olarak üst mertebe bir durum olduğunu, örgütsel amaç ve hedefler doğrultusunda faaliyetlerine devam etmeleri halinde asıl kazananın kendileri olacağını, örgüt mensuplarının ileri bir tarihte aklanacağı yönünde kanaat uyandırarak örgütsel faaliyetlerin devamlılığını sağlama, örgüt mensuplarının örgüte olan bağlılığını devam ettirme amacında olduğu, örgüt içerisinde yaşanan veya yaşanabilecek itirafçılığın önüne geçmek amacıyla keskin ifadeler kullandığı, bu şekilde örgüt mensuplarında itirafçılığa karşı korku oluşturma ve örgüte olan bağlılıklarını devam ettirme talimatlarının olduğu görülmüştür. Örgüt kurucusu ve sözde liderinin bu talimatlarının, yargılamada dosya sanıkları üzerinde de etkili olduğu, sanıkların herhangi bir pişmanlık göstermedikleri, itirafçı olmadıkları, aksine işledikleri eylemleri meşru göstermeye çalışır savunmalarda bulundukları, örgüte olan bağlılıklarını devam ettirme eğiliminde oldukları ilk derece mahkemesince gözlemlenmiş ve bu durumu yansıtan sanıklar haklarında etkin pişmanlık ve TCK'nun 62/1 maddesindeki takdiri indirim hükümleri lehlerine uygulanmadığı anlaşılmıştır. Sanıklar ..., ..., ..., ..., ..., ..., ..., ..., ... ve ...'in İstanbul Emniyet Müdürlüğü Mali Suçlar Şube Müdürlüğünde üst düzey yönetici ve amir konumunda bulundukları, aynı zamanda örgütte yönetici konumunda bulundukları, suç tarihi öncesinde Başbakan ve aile fertleri ile kabine üyelerini daha yapılmamış ihalelerde yolsuzluk yapılacağı varsayımından hareketle usulsüz olarak dinledikleri, sanıklar her ne kadar bunun aksini iddia etmiş ve yasama dokunulmazlığı olan kişileri dinlemediklerini iddia etmiş iseler de siyasilerin yakın çevrelerinde görüşme yaptıkları tüm kişileri soruşturmaya dahil ederek dinlemeye başladıkları, dolayısıyla siyasi dokunulmazlığı olan ve yargılanmaları ve soruşturulmaları özel usule tabi olan kişileri de dolaylı yoldan dinledikleri, suç unsuru taşımayan tüm konuşmaların TAPE haline getirildiği, bir kısım görüşmelerin örgütün yayın organları aracılığıyla basına sızdırıldığı, bu şekilde yolsuzluk yapıldığı şeklinde kamuoyu oluşturulmaya çalışıldığı, ancak yukarıda da açıklandığı üzere ortada usulsüz yapıldığı bir tarafa henüz yapılmış bir ihale dahi bulunmadığı, sanıkların kendi yetki ve görev sınırlarını da aşacak şekilde takiplerini diğer illere taşıdıkları, başka illerde, bu dosya kapsamında bulunmayan suçları bahane ederek yeni soruşturmalar başlattıkları, her silahlı darbe öncesinde olduğu gibi toplumda darbe zeminini hazırladıkları, örgütün yargı ayağını kullanarak almış oldukları dinleme kararlarının ve sonrasında çıkarılan zorla getirme ve yakalama kararlarının meşru kabul edilemeyeceği, bu kararları veren savcı ve hakimler hakkında benzer davalar bulunduğu ve şu an firari oldukları, nihai hedefin Başbakanı gözaltına almak ve hükümeti düşürmek olduğu, teknik ve fiziki takip tutanakları, log kayıtları, bilirkişi raporu, dijital kayıt ve yazışmalar, TAPE, ve tüm dosya kapsamından anlaşılmakla sanıkların TCK'nun 312. maddesi uyarınca cezalandırılmalarına karar vermek gerekmiştir. Haberleşme, insanların birbirleriyle çeşitli araçlarla iletişime geçme halidir. T.C. Anayasası'nın 22.maddesinde herkesin haberleşme hürriyetinden bahsedilmektedir. TCK' nın “Özel Hükümler”başlıklı kinci kitabının “Kişilere Karşı Suçlar” başlıklı ikinci kısmının “Özel Hayata ve Hayatın Gizli Alanına Karşı Suçlar” başlıklı dokuzuncu bölümünde, özel hayata müdahale oluşturan bazı fiiller suç olarak düzenlenmiştir. Bu bölümdeki özel hayatın gizliliğini korumaya yönelik olarak düzenlenen suçlar, “Haberleşmenin gizliliğini ihlal (m.132)”, “Kişiler arasındaki konuşmaların dinlenmesi ve kayda alınması (m.133)”, “Özel hayatın gizliliğini ihlâl (m.134)”, “Kişisel verilerin kaydedilmesi (m.135)”, “Verileri hukuka aykırı olarak verme veya ele geçirme (m.136)” ve “Verileri yok etmeme (m.138)” suçlarıdır. 132. maddenin 1. fıkrasında daraltıcı bir yoruma sebebiyet vermeyecek tarzda “kişiler arasındaki haberleşmenin gizliliğinin ihlali”nden bahsedilmiştir. Bugün için mektup, telgraf, telefon, faks, elektronik posta, internet üzerinden yazışma gibi kişiler arasındaki haberleşmelerin gizliliğini ihlal etmek 1. fıkradaki suçun oluşumu için yeterlidir. TCK, bu suçları 132/1. maddesinde öngörmüştür. Haberleşenler dışında herkes suçun faili olur. Haberleşenler, suçun faili olamazlar .Kamu görevlisinin görevinin verdiği yetkiyi kötüye kullanarak, belli bir meslek ve sanat mensubunun mesleğinin sağladığı kolaylıktan yararlanarak suçu işlenmesi cezayı artırma nedenidir. Suçun mağduru hem gönderen hem de alacak olan kimselerdir. Kanun haberleşmeyi “kişiler arasında” olmakla sınırlı kıldığından suçun mağduru aslında kişilerdir. Haberleşmeyi üçüncü kişi tarafından öğrenilmesi, yani gizliliğin ihlali, görmekle, okumakla veya dinlemekle olur. Sanıklar hernekadar savcı talimatı ile dinleme kararı aldıklarını ve yaptıkları işlemde kanuna aykırı bir durum olmadığını iddia etmiş iseler de, sanıkların devlet içerisine sızmış diğer örgüt mensuplarıyla birlikte hareket etmek suretiyle suç uydurarak dinleme kararı aldıkları dolayısıyla suçun maddi unsurunun oluştuğu tüm deliller ile sabittir. Sanıklar, yasama dokunulmazlığı olan kişilerin görüşme yaptıkları başka kişiler hakkında suç isnadında bulunmak suretiyle, dinleme kararı almak suretiyle dinledikleri, doğrudan siyasi dokunulmazlık altında bulunan kişiler arasındaki konuşmaları ise kendilerinin kaydetmediklerini ve basına sızdırmadıklarını beyan etmişler ancak bu kayıtları duruşma sırasında dahi kullanmışlardır. Sanıklar ..., ..., ..., ..., ..., ..., ..., ..., ..., ... Mali Suçlar Şube Müdürlüğünde yönetici konumunda olup yapılan tüm işlemlerden haberdar oldukları, 25 Aralık dosyasını bizzat yürüttükleri, sanık ...'ın ise şubede geçici olarak görevlendirildiği, aidiyet numarası bulunmadığı, bu nedenle tutanaklarda imzası bulunmadığı ancak tüm dinlemelerin TAPE aşamasında görev aldığı ve bilgi sahibi olduğu anlaşılmakla müştekiler ..., ..., ..., ..., Z. ÇAĞLAYAN, ..., ..., ..., ..., ..., ..., ..., ..., ..., ..., ..., ... ve ...'ın, dinlemeci olan Sanıklardan ...'nın müştekiler ..., ..., ..., ..., ..., ... ve ...'ın, Sanık ...'in müştekiler ..., ..., ..., ..., ..., ..., ..., ... ve ...'ın, Sanık ...'nın müştekiler ..., ..., ..., ..., Z. ÇAĞLAYAN, ..., ..., ..., ..., ... ve ...'ın Sanık ...'ın müştekiler ..., ..., ..., ..., ..., ..., ... ve ...'ın, Sanık ...'ın müştekiler ..., ..., ... ve ...'ın haberleşme gizliliğini ihlal etmek suçunu işledikleri dosyada bulunan dinleme kayıtları ile sabit olmakla sanıkların cezalandırılmalarına karar vermek gerekmiştir. 02/07/2012 tarihli ve 6352 Sayılı kanunun 79. maddesiyle değişik 5237 Sayılı TCK'nun 132/1 maddesi "Kişiler arasındaki haberleşmenin gizliliğini ihlal eden kimse, bir yıldan üç yıla kadar hapis cezası ile cezalandırılır. Bu gizlilik ihlali haberleşme içeriklerinin kaydı suretiyle gerçekleşirse, verilecek ceza bir kat artırılır." şeklindedir. Değişiklik öncesinde 132. Madde " Kişiler arasındaki haberleşmenin gizliliğini ihlâl eden kimse, altı aydan iki yıla kadar hapis veya adlî para cezası ile cezalandırılır. Bu gizlilik ihlâli haberleşme içeriklerinin kaydı suretiyle gerçekleşirse, bir yıldan üç yıla kadar hapis cezasına hükmolunur. (2) Kişiler arasındaki haberleşme içeriklerini hukuka aykırı olarak ifşa eden kimse, bir yıldan üç yıla kadar hapis cezası ile cezalandırılır. (3) Kendisiyle yapılan haberleşmelerin içeriğini diğer tarafın rızası olmaksızın alenen ifşa eden kişi, altı aydan iki yıla kadar hapis veya adlî para cezası ile cezalandırılır. (4) Kişiler arasındaki haberleşmelerin içeriğinin basın ve yayın yolu ile yayınlanması hâlinde, ceza yarı oranında artırılır." şeklindedir. Değişiklik sonrasında sanıklara alt sınırdan ceza verildiği takdirde 132/1-1.cümle uyarınca 1 yıl hapis, 132/2.cümle uyarınca 1 kat arttırım ile 2 yıl hapistir. Değişiklik öncesi TCK 132/1 "Kişiler arasındaki haberleşmenin gizliliğini ihlal eden kimse, altı aydan iki yıla kadar hapis veya adlî para cezası ile cezalandırılır. Bu gizlilik ihlâli haberleşme içeriklerinin kaydı suretiyle gerçekleşirse, bir yıldan üç yıla kadar hapis cezasına hükmolunur. Sanıklara alt sınırdan ceza tayin edildiğinde 6 ay hapis 2. Cümle uyarınca bir kat arttırım ile 1 yıl hapis cezası alacaklardır. Değişiklik öncesi düzenleme daha lehe olduğundan sanıkların 6352 Sayılı yasa öncesi düzenlenen madde uyarınca cezalandırılmalarına karar vermek gerekmiştir. Sanıklar hakkında her ne kadar müştekiler ..., ..., ..., ..., ..., ..., ..., ..., ..., ..., ..., ... ve ...'un haberleşme gizliliğini ihlal etmek suçundan cezalandırılması amacıyla kamu davası açılmış ise de yapılan yargılama sonucunda mağdur ...'un şikayetçi olmadığı, diğer mağdurlarında süresi içerisinde şikayette bulunmadıkları anlaşıldığından TCK'nun73/1-4 ve CMK'nun 223/8 maddesi uyarınca kamu davasının düşmesine karar vermek gerekmiştir. Sanıklar Yakup SAYGILI, Kazım AKSOY, Yasın TOPÇU, ..., ..., ..., ... ve ...,in müştekiler ... ve N. Ömeroğlu arasındaki aleni olmayan konuşmaları, tarafların haberi ve rızası olmaksızın bir davet yemeğinde yapılan konuşmaların ortam dinlemesiyle kayda alındığı anlaşılmakla sanıkların cezalandırılmasına karar vermek gerekmiştir. 02/07/2012 tarihli ve 6352 Sayılı kanunun 80. maddesiyle değişik 5237 Sayılı TCK'nun 133/1 maddesi "Kişiler arasındaki alenî olmayan konuşmaları, taraflardan herhangi birinin rızası olmaksızın bir aletle dinleyen veya bunları bir ses alma cihazı ile kaydeden kişi, iki yıldan beş yıla kadar hapis cezası ile cezalandırılır." şeklindedir. Değişiklik öncesi madde metni "Kişiler arasındaki alenî olmayan konuşmaları, taraflardan herhangi birinin rızası olmaksızın bir aletle dinleyen veya bunları bir ses alma cihazı ile kaydeden kişi, iki aydan altı aya kadar hapis cezası ile cezalandırılır." şeklindedir. Eski yasaya göre alt sınırdan ceza tayin edildiği taktirde sanıkların alacağı ceza 2 ay hapis, yeni yasaya göre alacakları ceza 2 yıl hapistir. Düzenleme öncesi yasa daha lehe olduğundan sanıkların bu yasa uyarınca cezalandırılmasına karar vermek gerekmiştir. Sanıklar hakkında her ne kadar müştekiler ... ve N. Ömeroğlu arasındaki aleni olmayan konuşmaları, tarafların haberi ve rızası olmaksızın bir aletle dinlemek suretiyle elde edilen kayıtları hukuka aykırı olarak ifşa etmek suçundan cezalandırılması amacıyla kamu davası açılmış ise de yapılan yargılama sonucunda kayıtların ifşa edildiği sabit olmadığından sanıkların beraatine karar vermek gerekmiştir. Sanıklar ..., ..., ..., ..., ..., ..., ..., ..., ..., ..., ... ve ... un müştekiler Başbakan ve MİT müsteşarının Haliç kongre Merkezindeki görüntülerini gizlice alarak özel hayatının gizliliğini ihlal etmek suçunu işlediği görüntü kayıtları, sanıkların beyanı ve tüm dosya kapsamı ile anlaşılmakla sanıkların cezalandırılmasına karar vermek gerekmiştir. 02/07/2012 tarihli ve 6352 Sayılı kanunun 81. maddesiyle değişik 5237 Sayılı TCK'nun 134/1-1. Cümlesi "Kişilerin özel hayatının gizliliğini ihlal eden kimse,bir yıldan üç yıla kadar hapis veya adlî para cezası ile cezalandırılır. Gizliliğin görüntü veya seslerin kayda alınması suretiyle ihlal edilmesi halinde, verilecek ceza bir kat arttırılır." şeklindedir. Değişiklik öncesi metin "Kişilerin özel hayatının gizliliğini ihlâl eden kimse, altı aydan iki yıla kadar hapis veya adlî para cezası ile cezalandırılır. Gizliliğin görüntü veya seslerin kayda alınması suretiyle ihlâl edilmesi hâlinde, cezanın alt sınırı bir yıldan az olamaz." şeklindedir. Eski yasaya göre alt sınırdan ceza tayin edildiği takdirde verilecek ceza 6 ay hapis, düzenleme sonrası alt sınırdan ceza tayin edildiğinde verilecek ceza 1 yıl hapistir. Eski düzenleme daha lehe olduğundan sanıkların bu yasa uyarınca cezalandırılmasına karar vermek gerekmiştir. Sanıklar ..., ..., ..., ..., ..., ..., ..., ... ve ...,in üzerine atılı bulunan müşteki ...'ın Ankara da bulunan resmi konutunun ve kısıklı da bulunan evinin cell haritasının çıkarılması ve teknik takiple izlenmesi suretiyle görüntülerin gizlice alınarak özel hayatının gizliliğini ihlal etmek suçunu işledikleri dosyada bulunan cell haritası. Sanık beyanları ve tam dosya kapsamından anlaşılmakla sanıkların cezalandırılmasına karar vermek gerekmiştir. 02/07/2012 tarihli ve 6352 Sayılı kanunun 81. maddesiyle değişik 5237 Sayılı TCK'nun 134/2-1. Cümlesi "Kişilerin özel hayatına ilişkin görüntü veya sesleri hukuka aykırı olarak ifşa eden kimse iki yıldan beş yıla kadar hapis cezası ile cezalandırılır. İfşa edilen bu verilerin basın ve yayın yoluyla yayımlanması halinde de aynı cezaya hükmolunur." şeklindedir. Değişiklik öncesi metin "Kişilerin özel hayatına ilişkin görüntü veya sesleri ifşa eden kimse, bir yıldan üç yıla kadar hapis cezası ile cezalandırılır. Fiilin basın ve yayın yoluyla işlenmesi hâlinde, ceza yarı oranında artırılır." şeklindedir. Eski yasaya göre alt sınırdan ceza tayin edildiği takdirde verilecek ceza 1 yıl hapis, düzenleme sonrası alt sınırdan ceza tayin edildiğinde verilecek ceza 2 yıl hapistir. Eski düzenleme daha lehe olduğundan sanıkların bu yasa uyarınca cezalandırılmasına karar vermek gerekmiştir. Sanıklar ..., ..., ..., ..., ..., ..., ..., ... ve ... hakkında her ne kadar telefon numaralarının ve email adreslerinin ele geçirilmesi nedeniyle Kişisel verileri hukuka aykırı olarak bir başkasına vermek, yaymak veya ele geçirmek suçundan cezalandırılması amacıyla kamu davası açılmış ise de yapılan yargılama sonucunda sanıkların önceden bilinen telefon numaraları üzerinden dinleme gerçekleştirdiği, suçun maddi unsurunun oluşmadığı anlaşıldığından beraatlerine karar vermek gerekmiştir. Sanıklar ..., ..., ..., ..., ..., ..., ..., ... ve ...'in üzerine atılı bulunan Kanunların belirlediği sürelerin geçmiş olmasına karşın verileri sistem içinde yok etmemek suçunu işlediği dosya arasında bulunan TAPE kayıtlarından ve görüntü tutaklarından sabit olmakla sanıkların cezalandırılmasına karar vermek gerekmiştir. 21/2/2014 tarihli ve 6526 Sayılı kanunun5. maddesiyle değişik 5237 Sayılı TCK'nun 138/1 maddesi "Kanunların belirlediği sürelerin geçmiş olmasına karşın verileri sistem içinde yok etmekle yükümlü olanlara görevlerini yerine getirmediklerinde bir yıldan iki yıla kadar hapis cezası verilir." şeklindedir. Değişiklik öncesi metin "Kanunların belirlediği sürelerin geçmiş olmasına karşın verileri sistem içinde yok etmekle yükümlü olanlara görevlerini yerine getirmediklerinde altı aydan bir yıla kadar hapis cezası verilir." şeklindedir. Eski yasaya göre alt sınırdan ceza tayin edildiği takdirde verilecek ceza 6 ay hapis, düzenleme sonrası alt sınırdan ceza tayin edildiğinde verilecek ceza 1 yıl hapistir. Eski düzenleme daha lehe olduğundan sanıkların bu yasa uyarınca cezalandırılmasına karar vermek gerekmiştir. Sanıklar ..., ..., ..., ..., ..., ..., ..., ..., ... ve ... hakkında her ne kadar Göreve ilişkin sırrın açıklanması suçundan cezalandırılması amacıyla kamu davası açılmış ise de yapılan yargılama sonucunda dinleme sonucu elde edilen verilerin ifşa edilmesi için TCK'nun 132 <BR>ve devamı maddelerinde özel düzenleme bulunduğu, sanıkların bu maddeler uyarınca cezalandırılmasına karar verildiği anlaşıldığından sanıkların bu madde uyarınca yeniden cezalandırılmasına yer olmadığına karar verilmiştir. Sanıklar ..., ..., ..., ..., ..., ..., ..., ..., ... ve ... hakkında her ne kadar resmi belgede sahtecilik suçundan cezalandırılması amacıyla kamu davası açılmış ise de yapılan yargılama sonucunda sahte olduğu iddia edilen belgeler üzerinde inceleme yapılamadığı, dinleme talebini içerir belgelerin dinlemeye zemin hazırlamak için suç uydurularak oluşturulduğu ancak sahte olarak kayıt dışı düzenlenmediği, suçun işlendiğinin sabit olmadığı anlaşıldığından sanıkların beraatine karar vermek gerekmiştir. Sanıklar ..., ..., ..., ..., ..., ..., ..., ..., ..., ..., ..., ..., ..., ..., ..., ..., ..., ...'ın soruşturmada aktif olarak görev aldıkları, ...'nın Teknik Takip Büro Amirliğinde dinleme kısım amiri olarak çalıştığı, dosya kapsamından haberinin olduğu, yakalandığında giymiş olduğu Sıfır-Zero T-shirtünün örgütsel bağı ortaya koyduğu, ...'ın Başbakan'ın ve siyasi dokunulmazlığı olan Bakanların bir çok görüşmesini TAPE haline getirdiği, ...'ın Mali Suçlarla Mücadele Şube Müdürlüğü tarafından gönderilen ve şube müdürlüğüne ait kamera görüntülerinde 18.12.2013 günü saat 13:07:50 sıralarında Mali Suçlarla Mücadele Şube Müdürlüğüne yeni atanan Şube Müdürü H. SIRALI' nın makam odasında bulunduğu esnada; ... ile birlikte ...'in gösterdiği yön doğrultusunda kucaklarındaki torbalar ile birlikte koşarak şubenin arka kapısından dosyaları çıkardıkları, ...'ın Başbakan'ın ve siyasi dokunulmazlığı olan siyasilerin bir çok görüşmesini TAPE haline getirdiği, ...'un siyasilerinde aralarında bulunduğu fiziki takip tutanaklarında imzasının bulunduğu, ...'nın Başbakan'ın ve siyasi dokunulmazlığı olan Bakanların bir çok görüşmesini TAPE haline getirdiği, ...'ın bilgisayarında Başbakan ... hakkında “Başbakan RTE'nin örgüt lideri olduğuna dair görüşme.” Şeklinde ifadelerin bulunduğu, ...'nın Başbakan'ın ve siyasi dokunulmazlığı olan Bakanların bir çok görüşmesini TAPE haline getirdiği, ...'in bir çok fiziki takip tutanağında imzasının olduğu, ...'un Haliç kongre merkezinde düzenlenen teslim tutanağında imzasının bulunduğu, ...'nın aynı hakimlerden alınan dinleme kararlarında parafının bulunduğu, ...'ün bilgisayarında anlık spark yazışmasında o dönemde Başbakan olan ...'a “Recep Ağa” şeklinde hitap ettikleri; hakaret içeren yazışmalar bulunduğu, ... hakkında dönemin başbakanı, yolsuzluk yaptığı ve İhaleye Fesat Karıştırdıkları, ...'ın usûlsüzlük ve yolsuzluğu yaptığı, bizzat yönettiği gibi cümlelere yer verildiği, ...'ın şubede görevli olmamasına rağmen geçici olarak şubede görevlendirildiği, siyasi dokunulmazlığı olan ve haklarında dinleme karar7ı bulunmayan katılanlar ..., ..., ..., ..., Z. Çağlayan, ..., ..., ..., ..., ..., ..., ..., ..., ..., ..., ..., ... ve ...'ın dinlemelerini TAPE haline getirdiği, kendisine ait aidiyet numarası olmaması nedeniyle TAPE leri imzalamadığı, ...'ın örgütün haberleşme proğramı bylock'u kullandığı, ...'ın soruşturmaya ait bazı belgeleri şube dışına çıkartarak imha ettiği. Buna ilişkin görüntü kayıtları olduğu, ...'nin Trabzon 3.Ağır Ceza Mahkemesi'nin 2018/4 esas sayılı dosyasında örgüt üyesi olduğuna ilişkin beyanı bulunduğu, örgütün haberleşme ağı kakao gibi proğramları kullandığı, ...'in örgütün haberleşme ağı kakaotalk, ıagle gibi programları kullandığı, aynı hakimlerden alınan dinleme kararlarına ilişkin talep yazılarında parafının bulunduğu, ...'ın siyasi dokunulmazlığa sahip kişiler arasındaki görüşme kayıtlarının TAPE lerini yaptığı, sanıkların eylemi bütün olarak değerlendirildiğinde, örgüt üyesi olmayan kişilerin böylesine gizli bir soruşturmada görev almasının hayatın olağan akışına aykırı olduğu, kaldı ki sanıkların olağan dışı yapılan soruşturmayı en üst makama bildirmedikleri, bir kısım sanıkların örgütün gizli haberleşme programı olan kakao, ıagel ve Bylock'u kullandığı, sanıkların örgütün üyesi oldukları tüm dosya kapsamı ile anlaşılmakla sanıkların örgüt üyeliği suçundan cezalandırılmasına karar vermek gerekmiştir. Sanık ... hakkında yargılama devam ederken Batman Ağır Ceza Mahkemesi tarafından, sanık ... hakkında Erzurum Ağır Ceza Mahkemesi tarafından örgüt üyeliği suçundan hüküm kurulduğu, temadi eden suçun kesintiye uğramadığı anlaşıldığından sanıklar hakkındaki davanın reddi ile kararın ilgili dosyaya gönderilmesine karar verilmiştir. Örgüt üyesi olan ve soruşturmada görevlendirilen sanıkların, kendilerine verilen görevi eksiksiz yerine getirdiği, ancak üst düzey yöneticiler tarafından gizli tutulan soruşturmanın nihai amacının ne olduğunu bilmedikleri, her bir sanığın kendi görev alanıyla ilgili olduğu kadar bilgi sahibi olduğu sonucuna varılmakla sanıklar hakkında açılan Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek suçundan beraatlerine karar vermek gerekmiştir. Sanıklar ..., ..., ..., ..., ..., ..., ..., ve ...'in 18.12.2013 günü Mali Suçlarla Mücadele Şube Müdürlüğünde bulunan soruşturma konusu evrakların Teknik Takip ve İzleme Büro Amirliğinde görevli memurlar tarafından dışarıya çıkarılmasına iştirak ederek Resmî belgeyi bozmak, yok etmek ve gizlemek suçunu işledikleri görüntü kayıtları ile tüm dosya kapsamından sabit olmakla sanıkların cezalandırılmasına karar vermek gerekmiştir. Sanıklar ..., ..., ... ve ...'in 15-19 Aralık 2013 tarihleri arasında Ankara İline fiziki takip amacıyla gönderildiği, sanıkların ifadelerinde açıkça hangi görev için görderildiklerini bilmediklerini beyan ettikleri, görevin açıkça neden ibaret olduğunun anlaşılamadığı, görevlendirmeye ilişkin resmi evraklarda da bu göreve ilişkin bir bilgi bulunmadığı, sanıkların bakanlıklar çevresinde konuşlandığının HTS raporlarından anlaşıldığı, sanıkların örgüt üyesi olduğuna ilişkin delil bulunmadığı, ancak sanıkların örgüte yardım amacıyla verilen görevi gizli tutarak yerine getirdiği anlaşıldığından sanıkların TCK'nun 220/7 maddesi uyarınca cezalandırılmasına karar vermek gerekmiştir. Sanık ...'nın İstanbul Cumhuriyet Başsavcılığı (TMK 10. Maddesi İle Görevli-kapatılan) 2012/656 soruşturma dosyası ile ilgili olarak 12.07.2012 tarihli İBB'deki fiziki takip tutanağında 11.06.2012 tarihli İSEGEV binasındaki fiziki takip tutanağında; 25.05.2012 tarihli KİPTAŞ Genel Müdürlüğündeki fiziki takip; 21.04.2012 tarihli KİPTAŞ Genel Müdürlüğündeki fiziki takip; 20.04.2012 tarihli Sabiha Gökçen Havaalanındaki fiziki takip tutanağında imzası bulunduğu, bu dosyada görev aldığı, sanık ...'un İstanbul Cumhuriyet Başsavcılığı (TMK 10. Maddesi İle Görevli-kapatılan) 2012/656 soruşturma dosyası ile ilgili olarak 22.10.2013 tarihli Apa giz Plaza önündeki fiziki takip tutanağında; 11.10.2013 tarihli C. Holdingdeki fiziki takip tutanağında; 31.07.2012 tarihli Sancaktepe Belediyesindeki fiziki takip tutanağında; 03.06.2012 tarihli Ak Pack Restorandaki fiziki takiptutanağında; 01.06.2012 tarihli Ülgen sokaktaki fiziki takip tutanağında; 20.04.2012 tarihli Sabiha Gökçen Havaalanındaki fiziki takip tutanağında; 13.03.2012 tarihli BİM AŞ. Genel Müdürlüğündeki fiziki takip tutanağında; 12.03.2012 tarihli ... isimli mağazadaki fiziki takip tutanağında; 08.03.2012 tarihli Fourseasons Hotel isimli mağazadaki fiziki takip tutanağında imzası bulunduğun, sanık ...'ın İstanbul Cumhuriyet Başsavcılığı (TMK 10. Maddesi İle Görevli-kapatılan) 2012/656 soruşturma dosyası ile ilgili olarak 06.12.2013 tarihli R. Bingöl Restoranda fiziki takip; 15.11.2012 tarihli Balıkçı Kahraman isimli işyerindeki fiziki takip tutanağında; 29.08.2012 tarihli İBB ve KİPTAŞ Genel Müdürlüğündeki fiziki takip tutanağında imzası bulunduğu, sanık ...'in İstanbul Cumhuriyet Başsavcılığı (TMK 10. Maddesi İle Görevli-kapatılan) 2012/656 soruşturma dosyası ile ilgili olarak 05.11.2013 tarihli Çalık Holdingdeki fiziki takip tutanağında; 12.10.2013 tarihli Kalyon isimli binadaki fiziki takip tutanağında; 29.03.2013 tarihli İBB Merter Ek Hizmet Binasındaki fiziki takip tutanağında; 21.11.2012 tarihli İBB'deki fiziki takip tutanağında imzası bulunduğu, sanık ...'in İstanbul Cumhuriyet Başsavcılığı (TMK 10. Maddesi İle Görevli-kapatılan) 2012/656 soruşturma dosyası ile ilgili olarak 05.11.2013 tarihli Çalık Holdingdeki fiziki takip tutanağında; 12.10.2013 tarihli Kalyon isimli binadaki fiziki takip tutanağında; 29.03.2013 tarihli İBB Merter Ek Hizmet Binasındaki fiziki takip tutanağında; 21.11.2012 tarihli İBB'deki fiziki takip tutanağında; 22.09.2012 tarihli Ülgen sokaktaki fiziki takip tutanağında; 20.06.2012 tarihli Maçka Polat Apartmanındaki fiziki takip tutanağında imzası bulunduğu, sanık ...'ın İstanbul Cumhuriyet Başsavcılığı (TMK 10. Maddesi İle Görevli-kapatılan) 2012/656 soruşturma dosyası ile ilgili olarak 22.10.2013 tarihli Apa giz Plaza önündeki fiziki takip; 11.10.2013 tarihli C. Holdingdeki fiziki takip tutanağında imzası bulunduğu, sanık ...'in mevzuata aykırı hareket ederek bir kısım evrakları imha ettiği, bir kısım fiziki takip tutanaklarında imzasının bulunduğu, sanıkların örgüt üyesi olduğuna ilişkin delil bulunmadığı, ancak örgüte yardım amacıyla verilen görevi gizli tutarak yerine getirdiği anlaşıldığından sanıkların TCK'nun 220/7 maddesi uyarınca cezalandırılmasına karar vermek gerekmiştir. Sanık ...'in, hakkında başkaca soruşturma ve kovuşturma bulunmadığı, örgüt hiyerarşisinde yer almadığı, örgüt üyesi olduğuna ilişkin delil bulunmadığı, ancak örgüte yarar sağlamak amacıyla hareket ettiği, suçun işlenmesinin örgüt tarafından istendiği ve suçu bu bilinçle işlediği, bu bağlamda sanığın Başbakan'ın yakın çevresi ile yaptığı tüm görüşmeleri dinleyerek TAPEsini yaptığı, sanığın kendisine verilen dinleme emirlerinin kanunsuz olduğunu bilecek konumda olduğu buna rağmen emirleri uyguladığı, eyleminin silahlı terör örgütü üyeliğinin kabulüne esas olacak şekilde devamlılık, çeşitlilik ve yoğunluluk içermediğinin tespit edilememesi karşısında; eyleminin Örgüte Üye Olmamakla Birlikte Örgüt Adına Suç İşleme suçunu oluşturduğu, iddianamede TCK nın 314/2 maddesi gereğince cezalandırılması talep edilmiş ise de CMK nın 226. maddesi gereğince ek savunma hakkı tanınarak TCK'nın 314/3, 220/6 maddesi yollamasıyla TCK nın 314/2 maddesi gereğince cezalandırılmasına karar verilmiş, sanığın örgüt hakkında yeteri kadar bilgi vermediği ve duruşma sırasında pişmanlık gösterecek bir beyanda bulunmadığı, suçun ve suçluların ortaya çıkarılmasında bir katkısı olmadığı, hazırlık safahatında verdiği ifadenin de etkin pişmanlık kapsamında değerlendirilecek nitelikte olmadığı, kaldı ki aynı zamanda soruşturma aşamasındaki beyanlarından döndüğü, faal nedamet göstermediği, etkin pişmanlıktan beklenen, suç olan fiil veya fiillerin meydana getirdiği etkileri olumsuzlukları gidermesi, bu konuda samimi ve mümkün olduğunda sonuç alıcı olması ceza adaletine samimi ve etkili katkı sunması, bilinen, daha önce ifade edilen veya devletin tespit ettiği olayların tekrarı etkin pişmanlıktan yararlanmayı gerektirmeyeceği, sanığın bu anlamda bir katkı sağlamadığı anlaşılmakla; hakkında TCK'nın 221/4 maddesindeki etkin pişmanlık hükmünün uygulanamayacağı anlaşılmış ve bu nedenle iddianamede hakkında uygulanması istenen TCK'nın 221/4 maddesine ilişkin etkin pişmanlık hükmü CMK'nın226. maddesi gereğince ek savunma hakkı verilerek hakkında uygulanmamıştır. Sanık ...'ın olay tarihinde sanık ...'in, flaş bellek içerisinde verdiği gözaltı listesini savcı Muammer Akkaş'a götürdüğü, sanığın örgüt üyesi olduğuna ilişkin delil bulunmadığı, ancak örgüte yardım ederek flaş belleği örgüt adına hareket eden savcı Muammer Akkaş'a götürdüğü ve üst amirlerine bilgi vermediği anlaşılmakla sanığın TCK'nun 220/7 maddesi uyarınca cezalandırılmasına karar vermek gerekmiştir. TCK'nın 314/3, 220/7 maddesi yollamasıyla TCK nın 314/2 maddesi gereğince cezalandırılmalarına karar verilen sanıklar bakımından, sanıkların duruşmanın başından beri savunma yapma imkanlarına sahip oldukları ve Yargıtay Ceza Genel Kurulu'nın 13.12.2011 tarih ve 356-272; 02.12.2011 tarih ve 281-285 ile 17.12.2013 tarih ve 2012/1479 E. 2013/611 K., sayılı kararlarında da belirtildiği üzere suçun hukuki niteliğinin değişmediği, cezanın artırılmasını gerektiren başka bir durumunda ilk kez duruşmada ortaya çıkmadığı durumlarda, CMK'nın 226. maddesinde öngörüldüğü şekilde ek savunma hakkı verilmesini gerektirmediğinden, sanıklara haklarında TCK'nın 220/7 maddesinin uygulanması için ayrıca ek savunma hakkı verilmemiştir. ..., ..., ..., ..., ..., ..., ... ve ...'ın 23.12.2013 günü Mali Suçlarla Mücadele Şube Müdürlüğünde bulunan soruşturma konusu evrakları sırt çantası ve valizle dışarıya çıkarttıkları görüntü kayıtları ve tüm dosya kapsamı ile sabit olmakla sanıkların Resmî belgeyi bozmak, yok etmek ve gizlemek suçunundan cezalandırılmasına karar vermek gerekmiştir. TCK'nun 328. Maddesi "Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal veya askerî casusluk maksadıyla temin eden kimseye onbeş yıldan yirmi yıla kadar hapis cezası verilir." şeklindedir. Siyasal veya askeri casusluk fiili, genel suç işleme kastı ile işlenemez. Failde, siyasal veya askeri casusluk maksadına dayalı özel suç işleme kastı, yani saik olmalıdır. Sanıklar ..., ..., ..., ..., ..., ..., ..., ..., ... ve ... hakkında her ne kadar Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal veya askerî casusluk maksadıyla temin etmek suçundan cezalandırılması amacıyla kamu davası açılmış ise de yapılan yargılama sonucunda sanıkların Başbakan ve MİT müsteşarı buluşması ile Çek Cumhuriyetinde yapılan enerji ihalesi görüşmelerini Türkiye Cumhuriyeti Hükûmetini ortadan kaldırmaya teşebbüs etmek suçuna zemin hazırlamak ve bu suçun işlenmesini kolaylaştırmak amacıyla işlediği, casusluk kastıyla hareket etmedikleri anlaşılmakla sanıkların beraatine karar vermek gerekmiştir. ..., ..., ..., ..., ..., İstanbul 14.Ağır Ceza Mahkemesi'nin birleşen dosyasında cezalandırılmaları amacıyla kamu davası açılmış ise de birleşen dosyanın iddianamesinde yer alan müştekiler ile ilgili vasıflandırma ve sevk maddesi kısmında bir talep bulunmadığı, müştekiler ... ve ... ile ilgili vasıflandırma ve sevk maddesi kısmında talep olduğu ancak iddianamenin anlatım kısmında bir açıklama bulunmadığı, yapılan yargılama sonucunda suçların işlendiğinin sabit olmadığı anlaşıldığından sanıkların beraatine karar vermek gerekmiştir. Sanık ... hakkında her ne kada, Resmî belgeyi bozmak, yok etmek ve gizlemek, özel hayatın gizliliğini ihlal etmek suçlarından, Sanık ... Silahlı terör örgütüne üye olmak, Resmî belgeyi bozmak, yok etmek ve gizlemek, özel hayatın gizliliğini ihlal etmek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Resmi belgede sahtecilik, Resmî belgeyi bozmak, yok etmek ve gizlemek suçlarından, Sanık ... hakkında her ne kadar Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, kişiler arasındaki konuşmaların kayıt altına almak ve ifşa etmek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Resmî belgeyi bozmak, yok etmek ve gizlemek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, resmi belgede sahtecilik, Resmî belgeyi bozmak, yok etmek ve gizlemek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, kişiler arasındaki konuşmaların kayıt altına almak ve ifşa etmek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, kişiler arasındaki konuşmaların kayıt altına almak ve ifşa etmek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, kişiler arasındaki konuşmaların kayıt altına almak ve ifşa etmek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, kişiler arasındaki konuşmaların kayıt altına almak ve ifşa etmek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, kişiler arasındaki konuşmaların kayıt altına almak ve ifşa etmek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek suçlarından, Sanık ... hakkında Silahlı terör örgütüne üye olmak, suçundan, Sanık ... hakkında Silahlı terör örgütüne üye olmak, suçundan, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Resmî belgeyi bozmak, yok etmek ve gizlemek, resmi belgede sahtecilik suçlarından, Sanık ... CİĞERCİ hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Terör Örgütüne Üye Olmak suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, kişiler arasındaki konuşmaların kayıt altına alınması ve ifşa edilmesi, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, kişiler arasındaki konuşmaların kayıt altına alınması ve ifşa edilmesi, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek ve Sahte evrak tanzim etmek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek ve Sahte evrak tanzim etmek suçlarından, Sanık ... hakkında her ne kadar Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek ve Sahte evrak tanzim etmek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek ve Sahte evrak tanzim etmek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek ve Sahte evrak tanzim etmek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek ve Sahte evrak tanzim etmek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek ve Sahte evrak tanzim etmek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek ve Sahte evrak tanzim etmek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek ve Sahte evrak tanzim etmek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek ve Sahte evrak tanzim etmek suçlarından, Sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya teşebbüs etmek, Silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek ve Sahte evrak tanzim etmek suçlarından cezalandırılmaları amacıyla kamu davası açılmış ise yapılan yargılama sonucunda, sanıkların örgüt bağlantılarını gösterir bir delil bulunmadığı, diğer sanıkların yürüttüğü soruşturma dosyasında aktif olarak görev almadıkları, sanıkların müsnet suçları işlediğinin sabit olmadığı anlaşılmakla beraatlerine karar vermek gerekmiştir. Sanık ... hakkında hernekadar Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak ve Sahte evrak tanzim etmek suçlarından, Sanık ... hakkında, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak ve Sahte evrak tanzim etmek suçlarından, Sanık ... hakkında Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek suçlarından, Sanık ... hakkında Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, müştekiler ... ve N. Ömeroğlu arasında aleni olmayan görüşmeleri kaydetmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak ve Sahte evrak tanzim etmek suçlarından, Sanık ... hakkında, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek ve Sahte evrak tanzim etmek suçlarından, Sanık ... hakkında silahlı terör örgütüne üye olmak, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek ve Sahte evrak tanzim etmek suçlarından, Sanık ... hakkındaDevletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek ve Sahte evrak tanzim etmek suçlarından, Sanık ... hakkındaDevletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek ve Sahte evrak tanzim etmek suçlarından, Sanık ... hakkında Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek ve Sahte evrak tanzim etmek suçlarından, Sanık ... hakkında, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek ve Sahte evrak tanzim etmek suçlarından, Sanık ... hakkında Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak suçlarından, Sanık ... hakkında Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, Resmî belgeyi bozmak, yok etmek ve gizlemek suçlarından, Sanık ... hakkında Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak suçlarından, Sanık ... hakkında Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, dinleme ve takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Görevi nedeniyle kendisine verilen bilgi ve belgeleri açıklamak, yaymak, Resmi belgede sahtecilik suçlarından, Sanık ... hakkındaDevletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Görevi nedeniyle kendisine verilen bilgi ve belgeleri açıklamak, yaymak, resmi belgede sahtecilik, Resmî belgeyi bozmak, yok etmek ve gizlemek suçlarından, Sanık ... hakkında Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek suçlarından, Sanık ... hakkında Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, kişiler arasındaki konuşmaların kayıt altına almak ve ifşa etmek, takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, resmi evrakta sahtecilik, haberleşmenin gizliliğini ihlal etmek ve resmi belgeyi yok etmek, bozmak suçlarından, Sanık ... hakkında Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, kişiler arasındaki konuşmaları kayıt altına almak ve ifşa etmek suçlarından, Sanık ... hakkında Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, kişiler arasındaki konuşmaların kayıt altına almak ve ifşa etmek, takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak, haberleşmenin gizliliğini ihlal etmek ve resmi belgeyi yok etmek, bozmak suçlarından, Sanık ... hakkında Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, kişiler arasındaki konuşmaların kayıt altına almak ve ifşa etmek, Görevi nedeniyle kendisine verilen bilgi ve belgeleri açıklamak, yaymak, ve resmi belgeyi yok etmek, bozmak suçlarından, Sanık ... hakkında Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek suçlarından, Sanık ... hakkında Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, resmi belgede sahtecilik suçlarından, Sanık ... hakkında Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, kişiler arasındaki konuşmaları kayıt altına almak ve ifşa etmek, takipler dolayısıyla kişilerin telefon numaralarının ve mail adreslerinin usulsüz olarak ele geçirmek, Dinlemeler sonucu elde edilen sistem içinde yok etmekle yükümlü oldukları verileri usulüne uygun imha etmemek, Görevi nedeniyle kendisine verilen bilgi ve belgeleri açıklamak, yaymak ve resmi belgeyi yok etmek, bozmak suçlarından, sanık ... hakkında Cebir ve şiddet kullanarak Türkiye Cumhuriyeti Hükûmetini ortadan kaldırmaya veya görevlerini yapmasını kısmen veya tamamen engellemeye teşebbüs etmek, Devletin güvenliği veya iç veya dış siyasal yararları bakımından, niteliği itibarıyla, gizli kalması gereken bilgileri, siyasal casusluk maksadıyla elde etmek, Haberleşmenin gizliliğini ihlal, kişiler arasındaki konuşmaların dinlenmesi ve kayda alınması, Özel hayatın gizliliğini ihlal, kişisel verileri hukuka aykırı olarak bir başkasına vermek veya ele geçirmek, elde edilen verilerin süresi içerisinde yok edilmemesi, suç delillerini yok etmek gizlemek veya değiştirmek, soruşturmanın gizliliğini ihlal, görevi ilişkin sırrın açıklanması suçlarından cezalandırılmaları amacıyla kamu davası açılmış ise de yapılan yargılama sonucunda sanıkların müsnet suçları işlediğinin sabit olmadığı anlaşıldığından beraatlerine karar vermek gerekmiştir. Tüm aramalara rağmen bulunamayan ve ifadeleri alınamayan Sanıklar Fetullah GÜLEN, Sinan DURSUN, Hamza TOSUN, H. KORKMAZ, Sinan SAĞYALAVAÇ ve E. FİLİZ hakkındaki dosyanın tefrik edilerek ayrı bir esasa kaydına karar verilmiştir. Bir kısım sanıklar hakkında aynı zamanda başka mahkemelerde de devam eden yargılamalar olmakla birlikte dosyanın niteliği ve yargılamada geçen zaman dikkate alındığında birleştirmenin usul ekonomisi yönünden uygun olmadığı sonucuna varılmakla birleştirme cihetine gidilmemiş, örgüt üyeliğinden verilen kararda mükerrir ceza verilmemesi amacıyla karar suretinin ilgili mahkemelere gönderilmesine karar verilmiştir. Sanıklara savunma sırasında müdahale edilmeden istedikleri süre verilmiş, sanık ... Fatin Yiğit'in savunması makul süreyi fazlasıyla geçmesine rağmen bitmediğinden 17. Celse sonunda savunmasını bitirmesi istenmiş, aynı şekilde sanık Kazım Aksoy savunma yapan son sanık olmakla birlikte kendisine verilen 12 celsede, avukatlarının iki günlük mazeretleri ve duruşmalara geç gelme nedeniyle geç başlamadan kaynaklanan zaman kayıpları nedeniyle savunması için 2 günlük ek süre verilmesini talep etmiş ancak kendisine verilen 12 celselik savunma süresi makul süre olarak değerlendirildiğinden ve savunma hakkının kısıtlanması anlamına gelmeyeceğinden savunmasını verilen sürede tamamlaması sağlanmıştır. Esas hakkında mütalaada iddianameden farkı bir sevk maddesi bulunmadığından ve savunma için sanıklara yeteri kadar süre verildiğinden, esas hakkında savunma için sanık ve vekillerine birer saat süre verilmiş ancak bazı sanıkların tekrar mahiyetindeki savunmaları iki saate kadar uzamasına rağmen müdahale edilmeden savunmalarını tamamlamaları sağlanmıştır. Ceza yargılamasındaki esas amaç maddi gerçeğin ortaya çıkarılması ve yargılamanın da Anayasanın 141/4 maddesi ve AİHS 6. maddesinin 1. bendi ile belirtilen en kısa sürede ve en az masrafla bitirilmesi olması gözetildiğinde, 112 celse süren yargılamamızda sanıklar makul süre içinde ve savunma hakları kısıtlanmadan yargılanmışlar ve dosyada toplanan tüm delillerle de maddi gerçeğe ulaşılmıştır. “ şeklinde olduğu görülmüştür. KARARIN <BR>ÜÇÜNCÜ <BR>BÖLÜMÜ <BR> Kazancı Elektronik ve Basılı Yay. A.Ş.ne ait Kazancı Hukuk Otomasyon veritabanından alınmıştır. © Tüm Hakları Saklıdır. 